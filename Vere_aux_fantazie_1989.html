<!DOCTYPE html PUBLIC "-//W3C//DTD XHTML 1.0 Strict//EN"
 "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="eo" xml:lang="eo">
<head>
<meta http-equiv="Content-Type" content="text/html; charset=UTF-8"/>
<title>Vere aŭ fantazie (1989)</title>
<style type="text/css">
h1 { text-align: center; }
h2 { text-align: center; }
h3 { text-align: left; }
.centro { text-align: center; }
.enkonduko { font-style: italic; }
.leterfino { text-align: right; }
.leterkomenco { }
.piednoto { font-style: italic; }
.steletoj { text-align: center; }
</style>
</head>
<body>

<!--

Transskribante, mi anstataŭigis ’ per ', kiam tiu signo funkcias kiel
apostrofo, ne kiel ferma citilo.

Eblaj eraroj en la teksto:

   6  elpensis mem -> elpensis mem,
  13  ŝako -> sako
  16  tre simplajn -> tri simplajn
  17  lingvo, levi -> levi
  18  kiel suno. -> kiel suno.’
  19  miron’. -> miron.’
  29  asocio ĉirkaŭ -> asocio, ĉirkaŭ
  29  presi, radio -> presi
  38  ĉi-mondo -> ĉi-monda
  52  ek! li -> ek! Li
  53  * * -> * * *
  59  semajnon okazis -> semajnon, okazis
  65  kazo, komforto -> komforto
  69  kondiĉo, kondiĉo -> kondiĉo
  69  sata, socio -> sata
  70  hodiaŭ disvolviĝis -> hodiaŭ, disvolviĝis
  74  bone, eĉ -> bone eĉ
  80  ŝtupo, tiri -> ŝtupo
  89  apenaŭ, biblioteko -> biblioteko
  91  akceptus vidi -> akceptus rekoni
  93  ŝerci, ŝtono -> ŝerci
  96  provis nur serĉi -> povis serĉi nur
  99  pli kara -> pli klara
 103  malaperis en la kuirejon. # nova alineo?
 109  disponis kaj igis -> disponis, kiu igis
 113  Jes. ĝuste -> Jes, ĝuste
 115  ligo, ringo -> lipo, ringo
 122  aŭkul -> aŭskul
 125  kantoj.! -> kantoj!
 126  ol mi”. -> ol mi.”
 133  duktado, mi -> duktado; mi
 135  lin tian -> lin tia
 136  kopii, kuko -> kopii, krimo, kuko
 136  regi, sincera -> regi, rozo, sincera
 141  ĉapelo fakturo -> ĉapelo, fakturo
 141  koverto, krimo -> koverto
 141  robo, rozo -> robo
 141  Ĝao -> Gao
 141  pendi ĝin -> pendigi ĝin
 149  ruli, sovaĝa -> ruli
 152  dentviŝadon -> dentbrosadon
 155  70 elcentoj -> 70 elcentojn
 156  sukero, suspekti -> sukero
 157  dekses -> dek ses
 158  Dekses -> Dek ses
 165  lingvo, kiujn -> lingvo, kiun
 167  antaŭis). -> antaŭis.)
 168  atinis -> atingis
 169  aŭtobus-hal -> aŭtobushal
 169  la angla, de tempo al tempo -> la angla
 178  dekunu -> dek unu
 193  antaŭ ne longe -> antaŭ nelonge
 195  guldenoj’ -> guldenoj’.”
 208  ankaŭ vi opinias -> vi ankaŭ opinias
 215  suga -> Suga

Malkonsekvencaĵoj:

- Ha-ha / Haha / Ha ha

-->

<!-- Fronta kovrilo -->

<p>Fonto</p>

<h1>vere aŭ fantazie</h1>

<p>CLAUDE
PIRON</p>

<hr/>

<!-- paĝo 1 -->

<p>VERE aŭ FANTAZIE</p>

<hr/>

<!-- paĝo 2 -->

<p>FONTO-SERIO<br/>
n-ro 21</p>

<p>© Kopirajto ĉe Claude Piron kaj Fonto</p>

<p>Kompostita de la eldonejo Fonto<br/>
Presita de IMPRIMAX (Xanxerê - SC, Brazilo)</p>

<p>Mendu ĉe la eldonejo:</p>

<p>FONTO (Gersi Alfredo Bays)<br/>
Caixa Postal 49<br/>
BR–89800 CHAPECÓ-SC<br/>
Brazilo (Brasil)</p>

<hr/>

<!-- paĝo 3 -->

<div class="centro">

<p>CLAUDE PIRON</p>

<p>VERE<br/>
AŬ<br/>
FANTAZIE</p>

<p>rakontaro en facila esperanto</p>

<p>– 1989 –</p>

<p>Fonto<br/>
CHAPECÓ-SC (Brazilo)</p>

</div>

<hr/>

<!-- paĝo 4 -->

<!-- paĝo 5 -->

<h2>ANTAŬPAROLO</h2>

<p class="leterkomenco">Kara leganto,</p>

<p>Vi komencis lerni esperanton. Kaj nun vi volas iri plu an<!--
-->taŭen. Vi deziras plibonigi (pli-bon-igi) vian scion de la lingvo.
Ĉi tiu libro estas por vi.</p>

<p>Por povi uzi la lingvon pli bone, kaj por ĝin pli bone kom<!--
-->preni, vi bezonas lerni novajn vortojn. La libro, kiun vi nun tenas
per la mano, povos servi al vi tiucele: ĝi iom post iom venigos vin
al la kompreno de la mil vortoj aŭ vorto-partoj, kiujn oni plej
multe uzas en esperanto, kaj per kiuj oni povas fari multajn mi<!--
-->lojn da aliaj vortoj, kiuj, fakte, ebligas paroli kaj skribi pri ĉio.</p>

<p class="steletoj">* * *</p>

<p>Dum mia vivo, mi havis la grandan feliĉon multe vojaĝi tra
la mondo kaj labori en landoj plej diversaj. Ĉie mi parolis kun la
lokanoj kaj provis kompreni ilian vivon, iliajn zorgojn, iliajn fe<!--
-->liĉojn. Kaj ĉie mi aŭdis rakontojn; ili raportis kelkfoje pri veraj
okazaĵoj, alifoje estis rakontoj, kiujn homoj elpensis,<a href="#p1" name="r1"><sup>*</sup></a> kaj, ofte,
kiujn gepatroj transdonas al gefiloj, kaj gefiloj al siaj gefiloj, jam
de multaj jarcentoj.</p>

<!-- paĝo 6 -->

<p>Kiam mi havis la ideon havigi lego-libron al personoj, kiuj
antaŭ nelonge komencis lerni la lingvon, mi pensis: “Mi uzos
kelkajn el tiuj rakontoj.” Tion mi faris. Al tiuj mi aldonis aliajn,
kiujn mi elpensis mem kaj ankaŭ aferojn, kiuj okazis al mi, aŭ pri
kiuj iu informis min. Kiam mi rakontis ion veran, mi kompreneble
enmetis la ŝanĝojn necesajn, por ke neniu rekonu la personojn,
pri kiuj mi parolas. Tiel naskiĝis ĉi tiu rakontaro.</p>

<p class="steletoj">* * *</p>

<p>Mia granda zorgo estis rakonti per vortoj, kiujn vi povos
plejparte kompreni, kaj vi certe pardonos min, se mi nun prenos
iom de via tempo por klarigi, kiel mi faris.</p>

<p>Ni rigardu, ekzemple, la vorton “malbona”. Ĝi havas tri
partojn: <i>mal</i>, <i>bon</i>, <i>a</i>. Same, “nekompreneble” havas kvar partojn:
<i>ne</i>, <i>kompren</i>, <i>ebl</i>, <i>e</i>. Ni povas nomi tiajn partojn <i>subvortoj</i>. Vi
verŝajne konas, pli malpli, 400 subvortojn, ĉar ilin instruas pres<!--
-->kaŭ ĉiu lernolibro. Fakte, persono, kiu lernis per la <i>Zagreba Me<!--
-->todo</i>, lernis 620 subvortojn; iu, kiu uzis la libreton <i>Gerda Mala<!--
-->peris!</i>, lernis 744; kaj leganto, kiu povas kompreni la plej facilan
parton de <i>Kontakto</i>, konas 520 (vi povas trovi tiujn en la unua
numero de 1986). Nur 405 subvortoj aperas en ĉiuj tri vortaretoj,
tio estas: en la vortareto de <i>Kontakto</i> kaj en la du ĉi-supre nomitaj
lernolibroj.</p>

<p>Mi prenis tiujn 405 kiel komencan vort-havaĵon. Mi deiris
de la ideo, ke tiujn vi sufiĉe facile komprenos, kaj ke vi do ne be<!--
-->zonos serĉi ilin en vortaro. Ĉi tiu antaŭparolo uzas nur subvor<!--
-->tojn, kiuj troviĝas inter tiuj 405. Ĉu vi ĝin komprenas? Se jes, mi
invitas vin daŭrigi la legadon de la tuta libro.</p>

<p>Fakte, se vi legos ĉiun rakonton unu post la alia, vi lernos ĉiu<!--
-->foje dudekon aŭ dudekkvinon da novaj subvortoj. Ĉar ili troviĝas
kun multaj, kiujn vi konas, vi jam scios ĉion necesan por povi
kompreni 97 aŭ 98 elcentojn de ĉiu rakonto. Post ĉiu rakonto mi
skribis tiujn novajn subvortojn, kiujn vi bezonos por kompreni
ĝin tute. Tiel vi povos serĉi ilin en vortaro aŭ demandi pri ili
amikon aŭ instruiston, ĉu antaŭ ol legi la rakonton, ĉu – miaopi<!--
[paĝo 7]
-->nie, ĉi tio estas pli bona – post unua legado, dum kiu vi provis
kompreni sen zorgi pri tiu aŭ alia vorto, kiun vi ankoraŭ ne ko<!--
-->nas. Tiuj novaj subvortoj reaperas kaj reaperadas multfoje en la
libro. Ili do enskribiĝos en via memoro sen devigi vin multe labo<!--
-->ri por ilin lerni. La lastaj rakontoj preskaŭ ne enhavas novajn
vortojn: ilia celo estas nur doni al vi eblecon revidi ree kaj ree
vortojn, kiujn vi antaŭe ne sufiĉe ofte renkontis.</p>

<p>Kiam vi alvenos al la fino de la lasta rakonto, vi tiel konos
iom pli ol mil subvortojn, per kiuj vi povos paroli pri ĉiu afero de
la ĉiutaga vivo.</p>

<p class="steletoj">* * *</p>

<p>Kelkaj el la rakontoj, kiujn vi legos, jam aperis en <i>Kontakto</i>
aŭ en <i>Franca Esperantisto</i>, sed mi faris en ili ŝanĝojn, por ke vi
povu, per ĉiu el ili, lerni ion novan lingve.</p>

<p class="steletoj">* * *</p>

<p>Mi fine diru ankaŭ ion alian, kio por mi gravas: mi provis
rakonti bele, iom arte. Tio ne ĉiam estas facila, kiam oni rajtas uzi
nur malmultajn subvortojn, sed tamen mi opiniis, ke estas mia de<!--
-->vo tion provi. Ĉu mi sukcesis? Ne mi povus diri. Sed mi esperas,
ke mia rakontaro estos ne nur instrua al vi, sed ankaŭ plaĉa.</p>

<p class="leterfino">Claude Piron</p>

<!-- paĝo 8 -->

<h2>Jen la 405 vortoj kaj subvortoj,
kiujn vi jam devus povi kompreni:</h2>

<pre>
-a          aŭskulti    demandi     el          glaso
aĉeti       aŭto        devi        en          granda
-ad-        baldaŭ      deziri      esperi      grava
aero        bela        dika        esti        gruo
afero       bezoni      diri        -et-        ĝenerala
agi         bona        direkti     facila      ĝi
-aĵ-        celi        dis-        fako        ĝis
akcepti     cent        diversa     fakto       ĝusta
akvo        certa       do          fali        havi
al          ĉambro      doktoro     familio     hejmo
alia        ĉar         dolĉa       fari        helpi
alta        ĉe          domo        feliĉa      hieraŭ
ami         ĉefa        doni        fenestro    historio
amiko       ĉi          dormi       fermi       hodiaŭ
-an-        ĉia         du          filo        homo
ankaŭ       ĉiam        dum         fini        horo
ankoraŭ     ĉie         -e          flanko      -i
-ante       ĉio         -ebl-       flugi       ia
antaŭ       ĉiu         -ec-        fojo        ial
aperi       ĉu          eĉ          for         iam
apud        da          edzo        forgesi     ide-
-ar-        danki       -eg-        forta       ie
arto        daŭri       -ej-        foto        iel
-as         de          ek-         frato       -ig-
atendi      decidi      ekster      frua        -iĝ-
aŭ          dek         ekzemplo    funkcii     -il-
aŭdi        dekstra     ekzisti     ge-         ili
</pre>

<!-- paĝo 9 -->

<pre>
-in-        kiom        manĝi       ni          plu
-ind-       kiu         maniero     nokto       popolo
infano      klara       manki       nomo        por
informi     knabo       maro        nova        pordo
instrui     koloro      mateno      numero      porti
inter       komenci     mem         nun         post
inviti      kompreni    memori      nur         poŝto
io          koni        meti        -o          povi
iom         konsenti    mezo        -obl-       preni
iri         kontenta    mi          ofte        preskaŭ
-is         kontraŭ     mil         okazi       prezenti
-ist-       kosti       milito      ol          pri
iu          kredi       minuto      -on-        pro
-j          krom        miri        oni         problemo
jam         kun         mis-        opinio      proksima
jaro        kuŝi        mono        organizi    provi
je          kvar        monato      -os         pura
jen         kvin        mondo       pagi        rajto
jes         la          montri      paĝo        rakonti
juna        labori      morgaŭ      pano        rapida
ĵeti        lakto       morti       papero      raporti
kaj         lando       movi        pardoni     re-
kampo       larĝa       multa       paroli      renkonti
kanti       lasi        -n          parto       respondi
kapti       lasta       nacio       peco        resti
kara        legi        nask(iĝ)i   pensi       ricevi
kaŝi        lerni       naturo      per         riĉa
ke          letero      naŭ         perdi       ridi
kelka       li          ne          permesi     rigardi
kia         libera      necesa      persono     rilati
kial        libro       nenia       peti        rimarki
kie         loko        neniam      piedo       rompi
kiam        longa       nenie       plaĉi       saluti
kiel        ludi        neniel      plej        sama
kies        mal-        nenio       plena       sana
kio         mano        neniu       pli         scii
</pre>

<!-- paĝo 10 -->

<pre>
scienco     sinjoro     ŝati        timi        uzi
se          situacio    ŝi          tiu         valori
sed         skribi      ŝipo        tra         varma
seĝo        sola        tablo       trans       veni
sekvi       soni        tago        tre         vendi
semajno     stari       tamen       tri         vera
sen         strato      teatro      trinki      vespero
sendi       studi       tempo       tro         veturi
senti       sub         teni        trovi       vi
serĉi       sufiĉa      tero        tuj         viro
servi       sukcesi     tia         tuta        vivi
sep         suno        tial        -u          viziti
ses         super       tiam        -uj-        vojo
si          supre(n)    tie         -ul-        vojaĝi
sidi        sur         tiel        unu         voli
simila      ŝajni       tio         urbo        vorto
simpla      ŝanĝi       tiom        -us         zorgi
</pre>

<!--

Korektoslipo tekstas:

    Pro komputila fuŝo, forfalis el la listo jenaj vortoj:
    bildo, lingvo, ok, patro, radio, vidi.

La teksto parolas pri 405 vortoj; 400 estas presitaj; estu 406.

Jenaj vortoj estas mispresitaj:

    -ante  ->  -ant-
    gruo   ->  grupo
    ide-   ->  ideo

Jenaj vortoj aperas en malĝusta loko:
sep, timi.

-->

<!-- paĝo 11 -->

<h2>1. BONA RESTORACIO, SED MULTEKOSTA</h2>

<p>Ĉu vi jam aŭdis pri Afanti? Afanti estis ano de la ujgura po<!--
-->polo, kiu vivis kaj vivas en Centra Azio. Oni multe rakontas pri
li, ĉar li havis tre specialan, tute personan, manieron eliri el mal<!--
-->facilaj situacioj.</p>

<p>Foje, malriĉa amiko venis al li.</p>

<p>“Afanti, kara amiko,” li diris, “mi venis peti vian helpon.
Hieraŭ mi staris apud la enirejo de restoracio por riĉuloj, sur la
ĉefa strato... Ĉu vi scias, pri kiu restoracio mi parolas? Ĝi havas
ne-ordinaran nomon: <i>La Brila Suno</i> aŭ <i>La Brila Ĉielo</i>, aŭ ion si<!--
-->milan. Vi loĝis en la apuda domo antaŭ kelkaj jaroj, ĉu ne?”</p>

<p>“Jes,” respondis Afanti, “mi konas tiun lokon. <i>La Brila
Ĉielo</i> estas ĝia nomo.”</p>

<p>“Ĝuste. Mi staris tie tute trankvila. Mi faris nenion specia<!--
-->lan. Estis muzikistoj ene, kaj mi tie staris por trankvile aŭskulti la
muzikon kaj rigardi la homojn, kiuj iris kaj venis sur la strato.”</p>

<p>“Kio okazis?”</p>

<p>“Io ne-kredebla. Jen elvenas la restoraciisto, rigardas min,
kiel oni rigardus malamikan beston aŭ unu el tiuj kreskaĵoj, kiuj
kaŭzas malsanojn, kaj li demandas, kion mi faras tie. Nenion, mi
respondas. Jes, jes, vi faras ion, li diras, kaj por tio vi devas pa<!--
-->gi...”</p>

<!-- paĝo 12 -->

<p>“Kion? Li volis, ke vi pagu, ĉu? Ke vi pagu kion?”</p>

<p>“Ĝuste tion mi demandis. Kaj ĉu vi scias, kion li respon<!--
-->dis?”</p>

<p>“Kiel mi povus?”</p>

<p>“Li respondis: vi staras ĉi tie por senti la bonan odoron de
miaj manĝoj; tiun odoron kaŭzas <i>mi</i>; tiu odoro ne ekzistus sen
mia laboro; tiun odoron vi do devas pagi al mi.”</p>

<p>“Kion vi faris?”</p>

<p>“Mi malkonsentis. Sed tiam li iĝis ege malkontenta. Li pli
kaj pli volis, ke mi pagu. Mi plu respondadis: ne. Tiam li decidis
iri al la juĝisto. Kaj nun la juĝisto volas, ke mi iru al li! Ĉu vi
bon-volos veni kun mi? Mi timas, ke, sola, mi ne sukcesos fari,
ke tiu afero finiĝu bone por mi.”</p>

<p>Afanti dum minuteto pripensis, nenion dirante.</p>

<p>“Estis bona ideo veni peti mian helpon,” li fine elparolis.
“Tiu afero ne estas ordinara. Ĝi tre interesas min. Venu, ni iru
kune al la juĝejo.”</p>

<p>Ĉiuj en la urbo konis Afantin. Vidante lin iri al la juĝejo,
multaj homoj decidis sekvi. Ili sciis, ke Afanti ĝenerale havas
specialan manieron respondi al riĉuloj kaj grand-povuloj, kaj ili
volis ne perdi bonan okazon ridi.</p>

<p>Kiam Afanti, lia malriĉa amiko kaj la multaj urbanoj eniris,
la juĝisto estis parolanta plej amike kun la restoraciisto. Estis kla<!--
-->re, ke tiuj du estas amikoj. Tion tuj montris la unuaj paroloj de la
juĝisto:</p>

<p>“Mi aŭdis, ke vi malkonsentas pagi al ĉi tiu restoraciisto la
prezon de la odoro, kiun vi enigis en vin ĉe lia restoracio. Tio ne
estas akceptebla...”</p>

<p>“Minuteton, sinjoro juĝisto, bonvolu atendi minuteton,”
Afanti inter-rompis. “Ĉi tiu homo estas mia frato, kaj mi pagos
por li.”</p>

<p>Afanti havis kun si saketon plenan je mono. Nun li prenis
ĝin, iris apud la restoraciiston kaj rapide movadis tien kaj reen la
saketon antaŭ lia vizaĝo, tiel ke la mono bele aŭdeble sonis.</p>

<p>“Ĉi tiu saketo estas plena je mono. Ĉu vi aŭdas ĝin? Bone
aŭskultu. Ĉu vi aŭdas la monon?” li demandis al la restoraciisto.</p>

<!-- paĝo 13 -->

<p>“Kompreneble mi aŭdas la monon. Mia aŭd-povo estas tre
bona. Kaj eĉ se ĝi ne estus bona, je tia proksimeco, mi ne povus
ne aŭdi ĝin. Certe estas multe da mono en via sako. Mi aŭdis pli
ol sufiĉe. Mi bezonas, ne aŭdi la monon, sed ricevi ĝin. Donu ĝin
al mi. Kion vi atendas?”</p>

<p>“Mi atendas nenion. Mia frato kaptis la odoron de viaj man<!--
-->ĝoj. Nun vi kaptis la sonon de mia mono. Vi ricevis pagon simi<!--
-->lan al tio, kion vi vendis.” Afanti turnis sin al la ĉe-estantoj. “Ĉu
ne ĝuste?”</p>

<p>“Tute ĝuste!” ĉiuj sam-tempe respondis.</p>

<p>La juĝisto ne plu povis helpi al sia amiko. La popolo vide<!--
-->ble estis kun Afanti kaj kun la malriĉulo, kontraŭ li kaj lia resto<!--
-->racia kunulo. Ĉiuj eliris el la juĝejo ridante. Sed ne ridis la resto<!--
-->raciisto. Nek la juĝisto.</p>

<h3>NOVAJ VORTOJ:</h3>

<p>Azio, besto, brili, centro, ĉielo, interesi, juĝi, kaŭzi, kreski, loĝi, muziko,
nek, odori, ordinara, prezo, restoracio, rompi, ŝako, speciala, trankvila,
turni, ujguro, vizaĝo.</p>

<p>+ ĉe-esti, inter-rompi, kresk-aĵo.</p>

<!-- paĝo 14 -->

<h2>2. LA MIRIGA SKATOLO</h2>

<p>Dum mi laboris en Afriko por Tutmonda San-Organizo, mi
ĉeestis multajn mirigajn okazaĵojn, kiujn eĉ post longa pripensado
mi ne sukcesas kompreni. Jen unu.</p>

<p>Foje mi estis en vilaĝo kaj unu el la junuloj tie ekmalsa<!--
-->niĝis. Li ne plu povis stari. Se oni starigis lin, li falis. Kaj li pres<!--
-->kaŭ ne plu povis movi sin. Nur malfacile li parolis. Ne temis pri
ŝajnigo, ekzemple pro deziro ne labori, aŭ io simila. La eŭropa
doktoro, kiu tie troviĝis kun mi, faris ĉiujn provojn necesajn en
tia okazo por certiĝi pri la vero. Estus neeble kaŝi al li la veron,
ĉar li konis ĉiujn eblecojn kaj sciis, kiamaniere agi por ricevi
certecon. La eŭropa doktoro faris multajn demandojn al la juna
malsanulo kaj longe, stude, rigardis ĉion en li el ĉiuj flankoj, sed
li povis nur diri:</p>

<p>“Mi ne komprenas. Ĉio devus funkcii bone. Vi ŝajne estas
en bonega sano. Vi devus povi stari kaj moviĝi, sed vi ne povas,
kaj mi ne komprenas, kial.”</p>

<p>Iu amiko de la junulo decidis viziti tiun-kiu-havas-povon-<!--
-->pri-nevid-eblaĵoj – la fakulon pri super-naturaj aferoj: la sorĉiston
– kaj li akceptis, ke ni iru kun li.</p>

<p>“Nun ni vidos ion interesan,” la doktoro diris al mi. Mi je<!--
-->sis. Mi min demandis, kian metodon la sorĉisto uzos por provi re<!--
-->sanigi la junulon.</p>

<p>La sorĉisto estis maljuna viro, kiu bonvenigis nin plej ami<!--
-->ke. Tio iom mirigis min, ĉar mia antaŭa sperto estis, ke vilaĝaj
sorĉistoj ne ŝatas eŭropajn doktorojn. Nia kunulo rakontis pri la
malsano. Dum longa tempo la sorĉisto diris kaj faris nenion.</p>

<!-- paĝo 15 -->

<p>Fine li ekstaris por iri preni brilan aĵon, kiu troviĝis ie en lia
hejmo. Mi diras “aĵon”, ĉar mi vere ne povus priskribi ĝin. Estis
eta afero kun multaj brilaj flankoj, kiuj donis al ĝi malsimplan
formon. Kiam oni vidis tiun aĵon, oni tute ne povis bildigi al si,
kio povas esti ĝia uzo.</p>

<p>Tiun aĵon li metis sur tableton kaj rigardis tre forte, senmo<!--
-->ve. Neniam li turnis sin al ni aŭ al la vilaĝano. Li nur rigardis la
aferon. Post du aŭ tri minutoj, li komencis eligi tre malaltajn so<!--
-->nojn, pli malpli kantajn. Ĉu estis kanto, ĉu estis poemo, ĉu estis
simple rediraĵo, kiun li ree kaj ree ripetis, mi ne povas sciigi al vi,
ĉar ni ne komprenis la vortojn. Eĉ la vilaĝano ne komprenis. La
sono, fakte, estis tre malforta, preskaŭ ne aŭdebla. Eble eĉ ne es<!--
-->tis vortoj, nur sonoj sen lingva signifo.</p>

<p>Dum li tiel elkantis siajn ekster-ordinarajn sonojn, li malra<!--
-->pide movis sin. Li restis sida, kompreneble, sed la supra duono de
li moviĝis dekstren kaj maldekstren, tien kaj reen, fojfoje ankaŭ
antaŭen kaj malantaŭen. La movoj kuniris kun la kanto.</p>

<p>Dum li tiel faris, li ĉiam rigardis same forte la brilan formon
antaŭ si. La supra parto de li moviĝis, sed lia rigardo restis sam<!--
-->direkta: ĉiam ĝin tenis la brilaĵo.</p>

<p>Kiom da tempo ni restis tie, senmove, senparole, mi ne po<!--
-->vus diri. Estis tag-meze ekstere, kaj en la ĉielo brilis varmega su<!--
-->no, sed en la sen-fenestra hejmo, kie ni sidis, oni povus pensi, ke
nun estas nokto, ĉar preskaŭ nenio videblis: nur tiu brila dudek<!--
-->flanka afero, kaj, iomete, la sorĉisto, kiu movis sin malrapide per
movoj, kiuj kunfunkciis kun la muziko de lia nekomprenebla
kanto.</p>

<p>Kaj jen li finis sian mirigan agadon. Dum minuto li restis
senmova. Nenio aŭdiĝis. Iom post iom li aperis kiel homo, kiu
malrapide eliras el dormo. Li ekrigardis nin, kaj ŝajnis, ke li ne
estas tute certa, kie li troviĝas kaj kiuj sidas apud li. Li diris kel<!--
-->kajn vortojn en la loka lingvo. Nia kunulo tradukis:</p>

<p>“La malsanon kaŭzis lia fratino,” li diris, “la fratino de la
junulo.”</p>

<p>“Kiel?”, “Kial?” ni du diris samtempe.</p>

<!-- paĝo 16 -->

<p>“Kial? Ĉar, ŝia-opinie, li agis malbone, kaj ŝi sentis fortan
malamon al li. Ŝi ne akceptas, ke li amas la knabinon, kun kiu li
pli kaj pli ofte pasigas la tempon.”</p>

<p>“Kion ŝi faris por malsanigi sian fraton?”</p>

<p>“Ŝi kaptis lian volon, metis ĝin en ujon, kaj kaŝis ĝin ie en
la naturo.”</p>

<p>“Lian volon, ĉu?” Ni ne komprenis, sed venis neniu res<!--
-->pondo.</p>

<p>“Kion ni faru?” demandis la doktoro.</p>

<p>La sorĉisto ekstaris.</p>

<p>“Ni iru viziti la fratinon, kaj paroligu ŝin.”</p>

<p>Kiam ni eliris el lia nokto-plena hejmo, la suno igis nin unu<!--
-->minute senvidaj, tiel brila ĝi estis. Ni eksekvis la sorĉiston al do<!--
-->meto. Tie la fratino loĝis.</p>

<p>La sorĉisto alprenis plej timigan sin-tenon, gravulan. Oni
sentis, ke li estas ulo grand-pova, kiun oni ne kontraŭ-staru, se
oni deziras plu vivi bonan vivon.</p>

<p>“Mi scias, kion vi faris al via frato,” li diris.</p>

<p>Videble, ŝi ege ektimis.</p>

<p>“Mi devus scii, ke vi venos, kaj ke utilos al nenio fari mian
faron,” ŝi respondis. Ŝia sinteno montris, ke ŝi unu-flanke sub-<!--
-->metas sin, dum ali-flanke ŝi plej forte deziras malakcepti la inter-<!--
-->venon de “la ulo kun la povoj”. Sed kion ŝi povus fari? Al sor<!--
-->ĉisto oni ne povas kontraŭ-stari.</p>

<p>“Diru, kien vi metis ĝin!”</p>

<p>Ŝi ne demandis, pri kio li parolas. Ŝi ne miris pri lia diro. Ŝi
eligis tre simplajn vortojn:</p>

<p>“Venu kun mi!”</p>

<p>Ni forlasis la vilaĝon. Post longa irado, komence sur mal<!--
-->larĝa vojeto, poste inter altaj kreskaĵoj, kie neniu vojo plu tro<!--
-->viĝis, ni alvenis apud rivereton. Ŝi montris ter-levaĵon, malgran<!--
-->dan monteton, kiun iuj bestetoj faris el tero kaj pecoj de malnovaj
kreskaĵoj.</p>

<p>“Mi ĝin kaŝis en tio,” ŝi diris.</p>

<p>Ni ĉiuj staris flanke, dum la sorĉisto malkonstruis la altaĵe<!--
-->ton. El ĝi li fine eligis la ujon: tre etan skatolon, kiu ne povus
<!-- paĝo 17 -->
enhavi pli ol ion ege malgrandan.</p>

<p>Mi esperis, ke li tuj malfermos ĝin, sed tion li ne faris. Nia
grupeto samvoje revenis vilaĝen. Tuj ni iris al la loĝejo de la mal<!--
-->sana viro. Li kuŝis sur la tero ĉe sia pordo, duone ene, duone
ekstere. La sorĉisto alparolis lin:</p>

<p>“Vian volon forprenis via fratino, kaj ĝin kaŝis, sed ni devi<!--
-->gis ŝin redoni ĝin al ni. Tamen, antaŭ ol vi rajtos ĝin ricevi, mi
devas unue scii, kion vi volas, ke okazu al via fratino.”</p>

<p>La frato restis senparola. Li movis sin eĉ ne iomete. Malra<!--
-->pide li turnis la rigardon al la fratino. En ĝi estis nek miro nek
malamo.</p>

<p>“Nenio speciala okazu al ŝi,” li fine diris, ege malrapide.
Ŝajnis, ke li ne havas forton sufiĉan por fari la etajn movojn ne<!--
-->cesajn por paroli. Kaj li aldonis: “Ŝi komprenos. Eble jam nun ŝi
komprenis. Tio sufiĉas.”</p>

<p>La sorĉisto transdonis la skatolon. La malsanulo ĝin mal<!--
-->fermis. Mi staris tute proksime kaj tre bone povis vidi: en ĝi estis
nenio.</p>

<p>Dum la junulo rigardegis plu kaj plu tiun nenion, lia manie<!--
-->ro sin teni ŝanĝiĝis. Lia senbrila rigardo refariĝis brila; li, antaŭe
senmova, komencis moviĝi; vivo revenis en homon tri-kvarone
en-dorman. Fine, li facil-move ekstaris kaj larĝe ridetis al ni. Li
dankis nin kaj komencis paroli tute rapide. El la timiga malsano
restis nenio plu.</p>

<p>Longe la eŭropa doktoro kaj mi priparolis tiun okazaĵon, sed
ni ne trovis respondon al niaj sin-demandoj. Miriga okazaĵo, kiu
aldoniĝis al aliaj mirigaĵoj, kiujn ni tra-vivis en Afriko. Eĉ hodiaŭ
mi ne scias, kion opinii pri ĝi. Kaj vi, amiko leganto, ĉu vi spertis
similajn aferojn aŭ aŭdis pri ili de ver-ama persono, kiun vi bone
konas kaj al kiu vi povas kredi? Kion vi opinias?</p>

<h3>NOVAJ VORTOJ:</h3>

<p>Afriko, Eŭropo, fako, formo, konstrui, lingvo, levi, metodo, pasi, poemo,
ripeti, rivero, signifi, skatolo, sorĉi, sperti, temo, traduki, utila, vilaĝo.</p>

<p>+ bon-ven-igi, pri-skribi, sin-teno, sub-meti.</p>

<!-- paĝo 18 -->

<h2>3. LA RIĈULO, KIU VOLIS DONI</h2>

<p>Tan Fu estis tre riĉa, tiel riĉa, fakte, ke li ne konis la ĝustan
valoron de sia mono. Sed mono kontentigas nur la bezonon havi,
ĝi ne liberigas el la deziro esti. Kaj Tan Fu sentis tiu-rilate man<!--
-->kon, kiu forprenis multon el lia viv-plezuro. Mankis al li univer<!--
-->sala famo. Li opiniis, ke oni ne sufiĉe konsideras lin. Li forte de<!--
-->ziris, ke ĉiuj ordinaraj homoj trovu lin ekster-ordinara. Li volis,
ke la tuta urbo rigardu lin grava kaj bona, ke la tuta regiono pri-<!--
-->kantu lin kiel altan mult-povulon. Li bezonis senti, per la diroj de
la sam-urbanoj, ke li estas rimarkinda homo.</p>

<p>Proksime al li vivis malriĉa Ĝjaŭ. Ĉi-lasta lin konis bone,
sed neniam vizitis sian riĉan proksimulon. Pro tio Tan Fu ege
malkontentis. Li vidis en tio superecan sintenon de Ĝjaŭ al li.</p>

<p>‘Se li venus’, li pensis, ‘mi donus al li monon, grandule, kaj
li certe rakontus pri mia bona koro en la tuta regiono. Oni ĉie pri<!--
-->kantus mian altan valoron. Li bel-parolus al mi pri mi, kun la es<!--
-->pero ricevi pli, kaj tiel sentigus al mi mian grandegan povon. Es<!--
-->tus plaĉe ricevi lian dankan rigardon. Kaj ne nur rigarde li dan<!--
-->kus, sed ankaŭ bel-vorte. Li amus min kaj li raportus al la tuta
loĝantaro, kiel bon-kora mi estas. La homoj salutus min estime
kiel bon-faranton. Kaj tut-lande mia famo fine brilus kiel suno.</p>

<p>Sed Ĝjaŭ neniam venis.</p>

<p>Tamen foje, nevole, ili renkontiĝis.</p>

<p>“Kial vi neniam vizitas min?” Tan Fu demandis. “Mi estas
riĉa. Mi ŝatas doni, kaj vi bezonas monon. Se vi nur venus kaj
petus... Estas granda feliĉo en la fakto senti sin dankinda. Se tiun
plezuron vi havigus al mi, vi ricevus multe. Multe pli ol vi antaŭ-<!--
-->vidus. Mi ja sci-povas larĝe doni. Mi havas grandan koron.”</p>

<p>“Certe, certe,” Ĝjaŭ respondis. “Vi havas multe da mono.
Sed el viaj paroloj klaras, ke vi ne volas doni senpage. Vi pretas,
<!-- paĝo 19 -->
ne doni, sed inter-ŝanĝi vian monon kontraŭ plezuro: la plezuro
ricevi dankojn kaj senti vin bona. Se mi poste rakontus, ke vi ŝa<!--
-->tas doni pro simpla amo doni, pro pura ŝato igi homon feliĉa – kaj
nur tio estas homa boneco, ĉu ne? – tiam mi dirus malveron. Ĉu
dono, kiun la ricevanto devas pagi, eĉ se nur per vortoj, ankoraŭ
estas dono?”</p>

<p>‘Li ne komprenas mian bon-korecon’, Tan Fu pensis. ‘Por
lin devigi ekkoni ĝin, mi prezentos al li ideon tiel mirigan, ke li
ĵetos sin al miaj piedoj por elmontri danko-plenan miron’.</p>

<p>“Mi pretas doni al vi,” li diris, “tutan kvinonon de miaj
riĉaĵoj. Vi tiam ne povos nei, ke mi estas granda bonulo. Vi iros
rakonti ĉie la feliĉon, kiun mi kaŭzis al vi. Oni diras, ke vi brile
poemas. Certe vi verkos pri mi poemon, kiun la tuta lando ripetos
al si.”</p>

<p>Sed Ĝjaŭ ne konsentis:</p>

<p>“Mi timas, sinjoro mult-monulo, ke vi ne havas ĝustan
komprenon pri la situacio. Kiel eblus fari, kion vi deziras? Ni tute
ne estos egalaj. Ni eĉ estos tro malegalaj. Vi havos kvar kvino<!--
-->nojn, mi havos nur unu. Mi sentos tiel forte mian subecon! Mia
situacio aperos al mi malplaĉa rilate al la via. Mi ne povos ne
pensi multe pri tiuj kvar kvinonoj, kiujn vi havos. Pripensu do: vi
estos kvaroble pli riĉa ol mi! Kiel mi povus tion ŝati? Mi malamos
vin pro tio, ke la pli grandan parton de via riĉo vi tenis por vi.
Ne. Mi ne povus poeme prezenti vin bonulo.”</p>

<p>“Kaj se mi donos al vi la duonon de mia tuta havaĵo?”</p>

<p>“La duonon, ĉu vere? Tio kompreneble estas io alia. Ekde
tiam, niaj situacioj estos samaj. Pri tio mi estos vere feliĉa. Mi
plezure sentos min riĉa. Mi ĝojos. Sed ve! Mi ne povos grand-pa<!--
-->roli pri via ekster-ordinara graveco, kiel vi deziras, ĉar ĝi ne plu
estos io speciala. Mi estos same riĉa, same ekster-ordinara, ĉar mi
iĝos riĉa en unu minuto, dum vi longe laboris komerce por riĉigi
vin. Mi povos daŭre pensi kaj pensadi, mi ne trovos en vi supere<!--
-->con, kiun mi povus prikanti.”</p>

<p>“Bone, bone,” Tan Fu diris, pli kaj pli malkontenta. “Mi
donos al vi ĉion, kion mi havas.”</p>

<p>“La tuton, ĉu vere?”</p>

<!-- paĝo 20 -->

<p>“La tuton.”</p>

<p>“La tutan tuton, ĉu?”</p>

<p>“La tutan tuton, ĉion.”</p>

<p>“Ĉion, ĉion, ĉion?”</p>

<p>“Ĉion, ĉion, ĉion.”</p>

<p>Ĝjaŭ larĝe ridetis.</p>

<p>“Bone. Bonege. Mi estos ege riĉa. Tio estas bonega ideo.
Mia koro estos en paco, ĉar mi ne plu havos zorgojn pri mono.
Kaj eble ankaŭ via koro estos paca, ĉar vi ne plu havos zorgojn
pri famo. La tuta lando ja certe parolos pri vi, ĉu ne?”</p>

<p>“Tute certe, jes. Mi fin-fine ricevos la famon, kiun mi indas
ricevi.”</p>

<p>“Jes, vi ege ĝojos. Ankaŭ mi ĝojos. Kiam mi montriĝos pu<!--
-->blike, la tuta ĉeestantaro salutos min kun granda estimo. Homoj ja
ĝenerale alte konsideras riĉulojn. Mi ĝojos pri tiu ĝenerala konsi<!--
-->derado, kiun dank' al vi mi ricevos, same kiel mi ĝojas nun pri la
propra mem-estimo, pri mia bona sano kaj pri mia propra rid-ple<!--
-->na maniero konsideri la vivon. Mi nur povos senti min vere danka
al vi, ĉu ne?”</p>

<p>Tan Fu ridetis, kvankam li sentis sin iom malĝoja kaj ne
sciis, kiel reagi al la paroloj de Ĝjaŭ.</p>

<p>“Jes, certe,” li respondis. “Danka al mi.”</p>

<p>“Tio ĝojigos vin, kiu tiom ŝatas dankojn. Donu do al mi
vian tutan riĉon, mi plezure akceptos. Vi havos plu nenion. Kaj
mi, tiel supera al vi en la rigardo de la socio, ne bezonos bel-vorti
pri vi. Kial mi tion farus? Vi ja estos nur senhava malriĉulo. Mi
plezure poemos pri la propra feliĉo. Sed kiu venos por prikanti la
grandecon de la alia, kun forta espero tiel ricevi iom da mono?
Kiu venos eldiri sian grandan estimon kaj altan konsideradon?
Venos vi, ĉu ne? Ĉu ne mirige, ke kun aŭ sen mono, mi ĉiam kon<!--
-->tentas pli?”</p>

<h3>NOVAJ VORTOJ:</h3>

<p>egala, estimi, famo, ĝoji, ja, komerco, konsideri, koro, kvankam, paco,
plezuro, preta, propra, publiko, regiono, socio, universala, ve, verki.</p>

<p>+ re-koni, sci-povi.</p>

<!-- paĝo 21 -->

<h2>4. SERĈAS LETERAN AMIKON</h2>

<p class="enkonduko">Atentu, amiko leganto! Ĉi tiu rakonto estas longa. Se vi
trovos ĝin tro longa, legu hodiaŭ nur la unuan duonon. Se vi
sukcesas legi ĝin ĝisfine en unu fojo, tio signifas, ke vi jam havas
bonan komprenon de esperanto.</p>

<p>Kial Anjo opiniis, ke ŝi estas malbela, neniu povus diri, sed
tio estis fakto. Jes ja, ŝi ne estis superbelega, kaj oni eble ne ak<!--
-->ceptus ŝin sen plia pripenso por ludi junan belulinon en filmo, sed
ŝi estis plaĉa, kaj nenie, kiam ŝi aperis, viroj forturnis la rigardon.
Male. Kiam ŝi eniris en publikan lokon, la knaboj unu-move di<!--
-->rektis la rigardon al ŝi. Kaj kion ili vidis, tio plaĉis, ĉiu-foje. Ri<!--
-->gardi Anjon ĉiam estis plezuro.</p>

<p>Sed Anjo tion ne kredis, kaj nun, dum ŝi tria-foje legis la
leteron, kiun ŝi antaŭ nelonge ricevis el trans-mara lando, ŝi sentis
sin senhelpa. La junulo, kiu skribis al ŝi, ja diris: “Bonvolu sendi
foton de vi”.</p>

<p>Tiu letero estis respondo al peto, kiun ŝi presigis en revuo
kun la celo interŝanĝi leterojn en la nova lingvo, kiun ŝi komencis
lerni. Ŝi deziris plibonigi sian scion de la lingvo; ĉu devi legi kaj
respondi leterojn ne estus bona metodo tiu-cele? La knabo, kiu
skribis al ŝi, montriĝis multrilate inda fariĝi amiko. Sed lia peto
pri foto – eĉ se plej natura kaj komprenebla – metis ŝin en mal<!--
-->plaĉan situacion. Ŝi ne sciis, kion fari.</p>

<p>“Ne gravas,” ŝi fine decidis; “li loĝas tiel malproksime, ke
neniam ni renkontiĝos. Mi povas sendi al li foton de iu alia. Li
neniam scios la veron.” Kaj, kontenta pri tiu ideo, ŝi enmetis kun
<!-- paĝo 22 -->
sia responda letero belan foton de sia belega amikino Lenjo, tiu,
kiu deziris fari el filmiĝo sian tut-vivan okupon, aŭ, se tion ŝi ne
sukcesos, ĉiu-tage montriĝi televide. Antaŭ ol fermi la leteron,
Anjo aldonis jenajn vortojn: “Mi ĉi-kune sendas al vi mian foton,
kaj komprenas, ke vi deziras scii, kia mi aperas, sed kial vi ne
havigis al mi vian? Mi forte esperas, ke en la letero, kiun vi certe
baldaŭ adresos al mi, mi trovos vian foton.”</p>

<p class="steletoj">* * *</p>

<p>Ivo multrilate feliĉis pri la letero de Anjo. Ŝi skribis simple,
sed ŝiaj vortoj estigis en li ian senton de varma kontenteco, kiun
li ne povis bone klarigi, sed kiu ege plaĉis al li. Longe li rigardis
ŝian foton. Ŝi estis nekredeble bela. Ne tute natura, eble, sed...
foto estas nur foto. Sed nun li devis sendi <i>sian</i> bildon. Pri tio li
malkontentis. Kiam li skribis al ŝi, lia sci-volo estis pli forta ol
ĉio. Li duone sentis, ke ne estas ĝuste peti foton sen sendi pro<!--
-->pran, sed tiun penson li forĵetis malproksimen de si, kaj li ne pro<!--
-->vis bildigi al si, kio okazos, kiam venos ŝia respondo. Kaj nun, li
ne povis elturni sin el la neceso kontentigi ŝin: sendi foton al ŝia
adreso li devis. Sendi foton, jes ja, sed ĉu necese sian? “Mi havas
ideon,” li pensis, “mi sendos foton de Alberto.”</p>

<p>Eble vi opinias, ke Ivo havis problemon similan al Anjo.
Tute ne. Kontraŭe, eĉ. Ivo sciis, ke li estas bela, tre bela. Tion lia
patrino multfoje diris al li. Kaj ofte li rimarkis, ke, kiam iu lin
unuafoje ekvidas, tiu eksentas... kiel diri?... frapon. Ivo sentis, ke
li disradias ian sun-brilon, ian ĉielan plaĉon, tiel bela li mon<!--
-->triĝas. Li ne estis homo, li estis vida poemo pri beleco. Kiam
Naturo naskis lin, ĝi certe faris ĉef-verkon.</p>

<p>Se vi kredas, ke estas facile akcepti, ke oni estas mirindaĵo
de la naturo, vi malĝuste opinias. Kun sia beleco Ivo ne povis re<!--
-->paciĝi. Ĉie, kien li iris, li sentis la rigardojn. Lin rigardis mez-ju<!--
-->naj sinjorinoj, kaj li rimarkis, ke lia vido ekturnas iliajn sentojn
ĉiu-direkte. Lin rigardis knabinoj, kiuj miris kaj tuj pretis ami.
Lin rigardis viroj, pli diverse: kelkaj, tute certe, sentis deziron
<!-- paĝo 23 -->
amikiĝi, sed al multaj Ivo ne malpli certe vidiĝis kiel io troa, kion
necesus forigi, ĉar lia ĉeesto nur povos ŝanĝi la situacion rilate al
knabinoj. Ĉe kelkaj viroj li eĉ preskaŭ sentis, ke ili dezirus kapti
lian belecon kaj ĝin proprigi al si. Ĝis malamo tio kelkfoje iris.
Tial al Ivo ne plaĉis la propra neordinara beleco.</p>

<p>Nun mankus nur – por malsimpligi lian vivon – ke Anjo,
pro foto, enamiĝu al li, aŭ eĉ nur rigardu lin iu eksterordinara.
Tion li ne povus akcepti. Li ne deziris amon, eble eĉ ankaŭ ne ve<!--
-->ran amikiĝon. Li deziris informojn. Li deziris scii pri ŝia lando,
pri la situacio tie, pri la tiea popolo kaj ĝia pens-maniero. Li stu<!--
-->dis en universitato, kaj la leter-aferon li aliris kun universitata
sinteno: studi kaj informiĝi estis liaj celoj.</p>

<p>Pri Alberto vi demandas, ĉu? Ene, kaj en-vere, Alberto estis
bona knabo, ĉiam preta doni kaj helpi, kun forta sento pri respon<!--
-->decoj kaj kun povo ĝuste agi en malfacilaj situacioj, eĉ se, ofte,
lia unua reago estis timo. Sed ekstere, en apero, li montriĝis sen-<!--
-->forma dikulo, ŝajne ne tute homa, bestego plej malplaĉa al rigar<!--
-->do. Li estis tiel malbela, fakte, ke lia foto nur povos forigi la
eblecon, ke Anjo eksentu amon al sia leter-kunulo. Skribante la
adreson, Ivo ridis al si: li sukcesis trovi kontentigan eliron el sia
problemo.</p>

<p class="steletoj">* * *</p>

<p>Letero sekvis leteron, el ĉi tiu lando al tiu alia, el tiu alia al
tiu ĉi. Kun ĉiu letero plifortiĝis la intereso de Anjo al Ivo, de Ivo
pri Anjo. Jes, vi bone legis. Ivo, nia universitatulo, kiu deziris
nur informiĝi, trovis pli kaj pli da plezuro en la leteroj de Anjo.
Iom post iom io ŝanĝiĝis en li. Iom post iom sentoj okupis kam<!--
-->pon, kie antaŭe vivis nur pensado.</p>

<p>La lingvon ili uzis pli kaj pli bone. Venis la tago, kiam, sa<!--
-->me en tiu lando kiel en ĉi tiu, Anjo kaj Ivo akceptis respondecojn
en siaj prilingvaj junularaj organizoj.</p>

<p>Kaj kiam la gravuloj de la internacia asocio decidis, ke tut-<!--
-->monda junul-kongreso okazos en la urbo de Anjo, ĉiuj en la lando
de Ivo opiniis, ke li estos ilia plej bona homo por paroli tie nome
<!-- paĝo 24 -->
de la landa organizo. “Ni pagos al vi la vojaĝon kaj ĉiujn loĝ- kaj
manĝo-kostojn”, ili diris. Ĉu eblus al tio diri: ne? Ivo komprene<!--
-->ble jesis.</p>

<p class="steletoj">* * *</p>

<p>“Anjo!”</p>

<p>La nomo, kiun li elparolis kun forto, resonis plu en la gran<!--
-->da salonego. Sed ŝi eĉ ne turnis sin al li. Li rapidis post ŝi.</p>

<p>“Anjo! Pardonu, ke mi alparolas vin tiel... tiel... kiel prok<!--
-->simulo, kiel amiko aŭ familiano, dum al vi ŝajnas, ke vi ne konas
min, sed mi vin konas. Ni fakte konas unu la alian. Mi klarigos
ĉion. Estas granda plezuro por mi renkonti vin.”</p>

<p>“Se vi konus min, sinjoro, vi scius, ke mi nomiĝas Lenjo,
ne Anjo. Mi konas iun Anjon, sed ŝi tute ne similas al mi, kaj vi
ne povus vere preni min por ŝi. Via maniero aliri knabinojn povas
plaĉi al kelkaj, sed ne al mi. Lasu min, mi petas. Mi havas multe<!--
-->gon por fari en ĉi tiu mil-homa kongreso.”</p>

<p>Ŝi parolis tiel malvarme, superule, forĵete, ke Ivo sentis sin
kiel eta infano, al kiu la patrino timige eldiras sian nekontente<!--
-->con. Ne ĉiufoje, ŝajnas, lia beleco igis virinojn ami lin.</p>

<p class="steletoj">* * *</p>

<p>Antaŭ ol la kongreso malfermiĝis, Anjo multe pensis kaj
pensadis pri la situacio, en kiun ŝin lokis la ideo fote malveri al
Ivo. Ŝi fine decidis ne tuj diri la veron, sed serĉi lin, igi lin amika
al ŝi kaj iom post iom venigi lin al kompreno pri ŝia vera esto.</p>

<p>Nun montriĝis bona okazo. La malbela juna solulo, kiu sidis
ĉe tablo antaŭ preskaŭ malplena glaso, tiel similis la foton, ke
Anjo estis plej-plej certa. Ŝi aliris lin.</p>

<p>“Mi scias, el kiu lando vi venis”, ŝi diris al li tuj post sia
saluto.</p>

<p>Li volis ekparoli, sed antaŭ ol li povis, jam ŝi interrompis
lin: ŝi nomis la landon.</p>

<p>“Kiel vi scias?” li demandis.</p>

<!-- paĝo 25 -->

<p>“Tion mi eksciis per unu rigardo al via tuta persono, sed
ĝenerale mi bezonas studi manon por ĉion scii pri homo. Donu al
mi vian maldekstran”, ŝi diris, kaj ĝin prenis mem.</p>

<p>“Haha! Mi vidas! Mi vidas multon!” diris ŝi, kaj ŝi metis en
sian parol-manieron ian gravecon, kiu igis Alberton miri preskaŭ
time.</p>

<p>‘Kia eksterordinara knabino!’ li pensis, sed jam ŝi daŭrigis:</p>

<p>“Via mano informas min pri multego. Mi scias, kie vi loĝas,
kie vi naskiĝis, kion vi faras en la vivo, mi volas diri: kian oku<!--
-->pon vi havas. Mi scias, kiel nomiĝas viaj frato kaj fratino. Mi
scias, ke vi havis fraton, kiu mortis antaŭ du jaroj, kaj mi povas
eĉ diri al vi, kiel”. Kaj ŝi diris al li ĉion. Ne estis malfacile, ĉar
Ivo multe rakontis pri sia persona kaj familia vivo en siaj leteroj,
kaj ŝi ĉion bone memoris.</p>

<p>Ŝi rimarkis, ke la malbela junulo aperas pli kaj pli tima kaj
senkomprena, sed tio venis, ŝia-opinie, de la ĝusteco de ŝiaj in<!--
-->formoj. Sed post kiam ŝi finis, li rigardegis sian manon kun tia
tim- kaj mir-plena malcerteco, preskaŭ malamike, ke ankaŭ ŝi iĝis
necerta pri si. Tamen kun ŝajna mem-certeco ŝi ekdiris:</p>

<p>“Ĉu io malplaĉas al vi? Ĉu vin timigas la fakto, ke mi scias
tiom pri vi?” Ŝi komencis ridi. “Ne timu, estas nur ludo, mi tuj
klarigos!” Kaj ŝi ridis plu.</p>

<p>Sed li ne, kaj lia senrideco malhelpis ŝin daŭrigi. Nur post
senvorta minuto li ekparolis, per malfortaj, malaltaj sonoj, kiuj
ŝajnis direktiĝi pli al li mem ol al ŝi. Aŭdeblis, ke li malfacile
sukcesas akcepti la propran penson:</p>

<p>“Ŝajnas, ke tiu ĉi mano estas ne mia, sed tiu de mia samklu<!--
-->bano Ivo.”</p>

<p>Nun mirege lin rigardis ŝi.</p>

<p class="steletoj">* * *</p>

<p>“Ĉu vi do ne estas Ivo?” ŝi demandis.</p>

<p>“Rigardu min,” li respondis, ne tre kontente. “Ĉu vi iam
vidis pli malbelan viron? Mi scias, kia mi aperas, kaj tio ĝenerale
faras nenion al mi. Sed Ivo estas alta fortulo, bela vir-besto, kiu
<!-- paĝo 26 -->
certe nur povas dolĉi al virinaj rigardoj. Vi montris, ke al vi man<!--
-->kas neniu informo pri tiu knabo. Kiel vi povus ne-scii, al kio li
similas? Sed mi ne komprenas vian ludon. Kion vi celas? Kial ra<!--
-->konti al mi lian tutan vivon, kaj ŝajnigi, ke ĝi estas mia? Via ag-<!--
-->maniero troviĝas trans mia komprenpovo.”</p>

<p>Dum longa minuto ŝi restis senparola. Kiel ŝi povus klarigi
la aferon?</p>

<p>“Kompreneble, se vi ne estas Ivo, mia far-maniero ŝajnas al
vi plej miriga...” ŝi komencis. Sed tuj ŝi interrompis sin, ĉar ŝi ne
sciis, kiel daŭrigi. Tamen post kelka tempo ŝia pensado ekfunk<!--
-->ciis pli klare kaj ŝi provis ĉion rakonti. Dum ŝi parolis, ŝi pli kaj
pli sentis, ke ŝiaj klarigoj ne estas tre verŝajnaj. Interalie, ŝi ne
povis klarigi, kial Ivo sendus kiel sian la foton de Alberto. Kiu
kaŭzo povus igi belan knabon ŝajnigi sin malbela? Sed kion fari?
Kiam, post sia longa malsimpla vortigado, ŝi fine diris “ĝis revi<!--
-->do”, ŝi sentis, ke li ne kredas ŝin.</p>

<p class="steletoj">* * *</p>

<p>Ĉar ŝi laboris por la kongreso, Anjo facile povis trovi, kie
loĝas ĉiu membro, kiu parto-prenas en ĝi. Malfeliĉa pri sia ren<!--
-->konto kun Alberto, ŝi decidis telefoni al Ivo. Post kelkaj sensuk<!--
-->cesaj provoj – li ne estis en sia ĉambro – ŝi fine decidis atendi ĝis
la morgaŭa tago. Sed ĝuste tiam ŝia telefono eksonis. Estis li.</p>

<p>“Anjo, mi ege bezonas paroli kun vi, aŭ mi ne sukcesos
dormi ĉi-nokte. Dum la tuta nokto mi provos trovi respondon al
miaj demandoj. Kial vi estis tiel malvarma? Kial vi tiel maldolĉe
parolis al via letera amiko? Vere mi ne komprenas. Kaj tiu ne-<!--
-->kompreno malhelpas min vivi.”</p>

<p>Rapidaj, neklaraj, sed fortaj sentoj turniĝis en Anjo. Ko<!--
-->mence, ŝi ne sciis, kion pensi. Sed baldaŭ ŝin kaptis deziro ridi.
Ŝi pretiĝis paroli, kiam liaj vortoj eĉ pli rapide ekflugis, sento-<!--
-->plene:</p>

<p>“Anjo, kial vi restas senparola? Kio okazis? Jes ja, mi mal<!--
-->bone agis pri la foto. Bonvolu pardoni min. Tio estis malbona
ideo. Kiam vi vidis min, vi ne povis kompreni. Sed klarigo ek<!--
[paĝo 27]
-->zistas, kaj mi volas doni ĝin al vi. Tamen, mi petegas vin, unue
diru, ke vi min ne malamas.”</p>

<p>“Atendu, Ivo, atendu, mi certiĝu, ke mi aŭdis vin bone. Vi
vidis min, ĉu ne tion vi diris?”</p>

<p>“Certe mi vidis vin, ĝuste pro tio...”</p>

<p>Ŝi interrompis:</p>

<p>“Se vidi min metis vin en tian sento-movan situacion, ke
pro ĝi vi ne povos dormi ĉi-nokte, mi... mi... mi unue bezonas
kompreni. Rakontu do, kion mi diris, kia mi estis.”</p>

<p>“Al mi ne plaĉas memori pri tio. Kial vi ludas per miaj
sentoj? Letere ni amikiĝis. Kial ŝanĝi tiun rilaton? Tion mi pen<!--
-->sis, kiam vi respondis al mi, ke vi ne konas min kaj ke mia meto<!--
-->do por aliri knabinojn ne sukcesos kun vi. Mi nur volis klarigi,
kiu mi estas, kaj kial mi ne similas al la foto, kiun mi sendis.”</p>

<p>“Ivo kara, mi povus lasi vin paroli plu, tio eble igus min ri<!--
-->di, kaj okazon ridi oni neniam perdu, ĉu? Sed mi ne volas esti
malbon-kora. Vi rajtas scii la veron. Mi neniam malvarme kaj
malkontente reagis al vi pro plej simpla kaŭzo: ni neniam renkon<!--
-->tiĝis. La persono, kiun vi prenis por mi, certe estas Lenjo, amiki<!--
-->no mia. Kiam vi petis foton, mi adresis al vi ŝian, ĉar mi estas tre
malbela. Mi pensis: nia rilato estos nur letera, kaj ni vivas tiel
malproksime unu de la alia! Kial ne kredigi min pli bela ol mi
estas? Sed ne estas plaĉe paroli pri ĉio ĉi telefone, kial ni ne ren<!--
-->kontiĝus? Mi ja ankaŭ devas raporti al vi mian sperton kun tiu
malbela sed aminda Alberto. Ĉu vi povus troviĝi en la kongresa
trinkejo post duon-horo?”</p>
<p>“Jes, jes, kun granda plezuro, sed kiel ni rekonos unu la
alian, se vi ne estas la knabino sur mia foto?”</p>

<p>“Mi certe tuj rekonos vin. El la vortoj de Alberto mi kom<!--
-->prenis, ke vi estas rimarkinde bela viro, da kiaj estas tre malmul<!--
-->te, ĉu ne vere?”</p>

<p>“Je-e-es.”</p>

<p>“Mi certe alvenos antaŭ ol vi, ĉar mi loĝas tuj apude. Mi do
atendos vin. Mi legos numeron de <i>Kontakto</i>, tiel vi tuj scios, kiu
mi estas. Sed eĉ sen tio vi scius: nur elektu la plej malbelan kna<!--
-->binon.”</p>

<!-- paĝo 28 -->

<p class="steletoj">* * *</p>

<p>Kiam Ivo eniris la trinkejon, li sentis – kiel ĝenerale – ke
ĉiuj rigardoj direktiĝas al li. Dum ĉe la plimulto el la ĉeestantoj la
rigardado daŭris kelk-tempe, bela knabino, sola ĉe tablo, nur ĵetis
al li etan rapidan rigardon, kiu tuj revenis al ŝia legado. Li ĉirkaŭ-<!--
-->rigardis. <i>Kontakto</i> montriĝis kvar-loke, ĉe apartaj tabloj. Kvar
knabinoj ja, du solaj, du kun gekunuloj, sidis kun numero de tiu
revuo, ĉu en la mano, ĉu apud si surtable. Unu el la solulinoj estis
ege malbela kaj rigardis lin sen kaŝi sian intereson. Ŝi ridetis al li,
espere. Li decidis ŝin aliri.</p>

<p>“Anjo, mi ĝojas...” li komencis, sed la junulino tuj inter<!--
-->rompis:</p>

<p>“Mi ne estas Anjo,” ŝi diris, kaj io ete malfeliĉa bildiĝis tie,
kie antaŭ nelonge brilis espero. “Ne, mi ne estas Anjo, sed mi
scias, ke la knabino tie havas tiun nomon. Eble ŝin vi serĉas.” Ŝi
montris la alian solulinon. Ivo pardon-petis kaj turnis sin tien. Li
rigardis la knabinon, nekomprene. Estis tiu, kiu ĵetis al li tiun ra<!--
-->pidan rigardon, kiam li eniris.</p>

<p>Kiel ŝi povus esti Anjo? Ĉi tiu estis bela. Fakte, li trovis ŝin
pli bela, multe pli bela ol Lenjo, ĉar kun beleco pli natura. Lenjo
havis la belecon de filmulino. Estis io grandurbana en ŝi, kio tute
ne respondis al la Iva kompreno pri beleco. Anjo sia-flanke estis
plezuro por la vido: ŝi belis pli simple, pli hejmece, pli vilaĝe.
Sed tiu natura est-maniero ne malpliigis ŝian plaĉ-povon. Tute
male.</p>

<p>“Ĉu vi estas Anjo?” li necerte demandis.</p>

<p>“Jes, sinjoro, tio estas mia nomo. Kiel mi povas utili al vi?”</p>

<p>“Ĉu vi ne komprenas, kiu mi estas? Ivo, kun kiu vi telefonis
antaŭ duon-horo!”</p>

<p>“Ivo! Vi! Ĉu vere?” Ŝi longe rigardis lin. “Sed vi estas tute
ordinara persono!”</p>

<p>Tiujn vortojn Ivo vere ne atendis, sed ĝuste ili kaŭzis en li
senton, kiun li sen-scie atendis jam de longe. Io tre paca, plaĉa,
dolĉa trairis lian tutan estaĵon. Ĝojo, kian li neniam spertis an<!--
-->taŭe. Ŝi plu parolis, sed li ne aŭskultis ŝin. Li ekkomprenis, ke
<!-- paĝo 29 -->
dum sia tuta vivo li atendis ĉi tiun minuton: esti ordinara, esti kiel
la aliaj. Kia ĉiela dono! Kia ĝojo sensimila!</p>

<p>“Ĉu vi ne aŭskultis min?”</p>

<p>Li rerigardis ŝin, plej amike, kaj dolĉa-sone respondis:</p>

<p>“Ne, pardonu, mi ne aŭskultis. Mi pripensis. Mi provis
kompreni. Kial vi diris malveron? Vi estas ege bela. Multe pli
bela ol tiu malvarma altulino, kiu rigardis min de supre kiel
malutilan, malsan-portan, mortigindan besteton. Anjo! Kiel eblas
koni sin tiel malĝuste? Vi bildigas vin al vi mem tute alia ol vi
fakte estas...”</p>

<p>“Kaj ankaŭ vi vin, se vi trovas vin belega!” ŝi tuj diris.</p>

<p>Ili ekridis samtempe.</p>

<p>Tiel komenciĝis persona interrilato ankoraŭ pli plaĉa ol la
jam plaĉa letera.</p>

<p class="steletoj">* * *</p>

<p>En Eŭropo, malnovaj rakontoj ĝenerale finiĝas per la vortoj:
ili geedziĝis, estis feliĉaj, kaj havis multajn infanojn. Ĉu tiel fini
ĉi tiun? Ne. Ĉar tio estus diri malveraĵon.</p>

<p>Ili ne geedziĝis. Post kiam la kongreso finiĝis kaj Ivo reve<!--
-->nis hejmen, ili dum iom pli ol unu jaro daŭrigis sian leteran kon<!--
-->takton. Poste ili iom post iom forgesis unu la alian.</p>

<p>Sed antaŭ ol disiĝi, fine de la kongreso, ili renkontiĝis kun
Alberto kaj Lenjo, al kiuj ili rido-plene rakontis la aferon. Pasis
ok jaroj.</p>

<p>Nun Alberto kaj Lenjo ege feliĉas. Kune kun siaj sep infa<!--
-->noj.</p>

<h3>NOVAJ VORTOJ:</h3>

<p>adreso, aparta, asocio ĉirkaŭ, elekti, filmo, frapi, ha, klubo, kongreso,
kontakto, membro, okupi, presi, radio, revuo, salono, studi, telefono,
televido.</p>

<p>+ ĉef-verko, el-paroli, el-turni sin, preni por, re-agi, re-pac-iĝi, re-koni,
respond-eco, sen-helpa.</p>

<!-- paĝo 30 -->

<h2>5. AL MONDO TRANSA</h2>

<p>Jam de longe la Tero ne plu videblis. Ili forlasis ĝin antaŭ
tiom da tempo, ke la surtera vivo ŝajnis ne plu ekzisti. Ĝi estis
nur memoro. La vera vivo estis en ĉi tiu vojaĝilo, kiu traflugis
la senfinon kun nepensebla rapideco. Baldaŭ ili alvenos. Kaj refoje
ili kune sin demandis, kia estos tiu mondo, al kiu ili nun proksi<!--
-->miĝas.</p>

<p>“Mi timas,” diris Joĉjo. “Ni estas frenezaj. Ni iras tien kiel
la unuaj eŭropanoj al Afriko, sed la situacio estas tute malsama.
Kontraŭ la bestegoj, kiujn ni renkontos, kion ni povos fari? Eble
du minutojn post nia alveno ni jam ne plu vivos. Ĉi tio estas ne
vojaĝo, nur sinmortigo, freneza sinmortigo.”</p>

<p>“Kial bestegoj?” Sjaoli demandis. “Kial ne ĉefe estaĵoj,
kiuj pensas?”</p>

<p>“Se ili pensas, ili plej verŝajne akceptos nin malamike. Kaj
ili estos en la propra lando, en lokoj, kiujn ili konas senmanke,
kun aĵoj, bestoj, kiujn ili povos utiligi kontraŭ ni, dum ni restos
senhelpaj. Ili plej facile kaptos nin, antaŭ ol ni havos la tempon
rimarki, kio okazas. Sed eĉ se nenio vivas tie, kiel scii, kontraŭ
kio ni devas esti pretaj? Kiel ni povos agi lerte ĉe plej simpla
problemo? Mi min demandas, kial mi konsentis veni. Tiuj, kiuj
nin sendis, ne havas senton pri respondeco. Aŭ ili estas same fre<!--
-->nezaj, kiel ni.”</p>

<p>“Mi komprenas vin,” diris Rajmondo, “sed mi vidas la afe<!--
-->ron tute malsame.”</p>

<p>“Mi scias, mi scias, kaj mi ne povas kompreni vian mankon
de timo. Pardonu, se mi diros ion malplaĉan, sed miaopinie io
<!-- paĝo 31 -->
malbone funkcias en vi: via manko de timo estas manko de pri<!--
-->penso.”</p>

<p>“Mi ne konsentas. Miaj ideoj aperas al mi plej verŝajnaj.
Rigardu ĉi tiun regionon, ĉi tiun ĉielon, en kiun ni envenas. La
sunoj ĉi tie estas sufiĉe proksimaj unu al la aliaj, dum la nia estas
flanka suno, soleca. Kaj preskaŭ ĉiu el tiuj multaj sunoj havas
siajn terojn, enloĝeblajn. Kial ne estus ĝuste opinii, ke iliaj
loĝantoj, dank' al tiu proksimeco, havas longan historion de inter<!--
-->rilatoj? Kaj tio necese ege antaŭenigis ilian komprenon pri la
mondo, pri ĉio. Krome, niaj sciencistoj diras, ke ili ekzistas de pli
longe ol ni. Ili do havis pli da tempo por fariĝi lertaj kaj spertaj
pri ĉio, por plibonigi sin, siajn metodojn, sian sciencon kaj sian
socion.”</p>

<p>Joĉjo videble ne samopiniis, sed li diris nenion.</p>

<p>“Certe,” Rajmondo daŭrigis, “ĉe ili ekzistas ĉiu-kampe
maŝinoj kun funkciado supera al ĉio, kion ni konas. Eble maŝino
ne estas ĝusta vorto. Maŝino estas tro malsimpla. Verŝajne ili uzas
malgrandajn iletojn, preskaŭ ne videblajn, sed kun grandega po<!--
-->vo. Mi ne mirus, se ili povus transsendi sian penson sen eldiri aŭ
skribi ĝin. Malĝojiga fakto estas, ke ili certe havas formon tre
malsimilan al ni, tiel ke ili aperos al ni malbelaj. Tiun senton ni
espereble iom post iom sukcesos superi. Sed pri ilia scienca supe<!--
-->reco mi estas tute certa.”</p>

<p>Tiel ili parolis, plu kaj plu, ĝis venis la horo ĉion pretigi por
la alveno. Antaŭe, ili estis lacaj pro la longa neni-faro. Nun ĉio
ŝanĝiĝis. Ili plenis je nova energio. Ili sentis sin gravaj antaŭ tiu
historie signif-plena minuto: baldaŭ ja okazos la unua ekrilato de
homoj kun mondo ali-ĉiela.</p>

<p class="steletoj">* * *</p>

<p>Montriĝis, ke Joĉjo, kun sia timo al bestegoj kaj al malami<!--
-->ka akcepto, faris al si tre malĝustan ideon pri la nova mondo, kien
ili venis. Sed ne malpli Rajmondo, kun sia bril-kolora, scienc-<!--
-->bilda pensado.</p>

<!-- paĝo 32 -->

<p>“Rigardu!” Sjaoli mire ekdiris. “Ĉu ne urbo?”</p>

<p>“Urbeto!” Joĉjo pliĝustigis.</p>

<p>Ili igis la vojaĝilon alpreni la irmanieron de malrapida flug-<!--
-->maŝino kaj direktis ĝin al la flanko de la malgranda urbo. Bela
loko prezentiĝis por facila alteriĝo. Ili aliris ĝin senprobleme. Ti<!--
-->me kaj sci-vole, ili finfine eliĝis. La urbo ne estis malproksima,
kaj ili decidis pied-iri al ĝi. Grandeco kaj pluraj aliaj ecoj igis ĉi
tiun mondon tre simila al la fora Tero, de kie ili venis. Tial oni
elektis ĝin kiel unuan trans-sunan celon. Kaj tial ili nun povis
movi sin facile, senlace, preskaŭ kiel hejme.</p>

<p>Ili iris ne multe pli ol kvin minutojn, kiam ili ekvidis la
unuan lokanon. Estis viro. Homo kiel vi kaj mi. Li rigardis ilin
kun timo kaj miro, kaj unue ŝajnis, ke li deziras ilin alparoli, sed
li ŝanĝis sian decidon kaj turnis sin kiel por ŝajnigi, ke la alve<!--
-->nantoj ne interesas lin.</p>

<p>Ili eniris en la urbon. La loĝantoj, pli kaj pli multaj, rigardis
ilin sen kaŝi sian miron. Viroj, virinoj, knaboj, knabinoj, sam-<!--
-->grandaj kiel ni, direktis al ili rigardojn, en kiuj legiĝis jen timo,
jen deziro ekrilati, jen gravaj sindemandoj, kiuj samtempe invitis
kaj malhelpis al kontakto.</p>

<p>La tiumonda suno brilis kaj la ĉielo estis plej pura. Sur la
stratoj malrapidis veturiloj, kiujn bestoj tiris. La tri alvenis al lar<!--
-->ĝa, plaĉa loko, kie floroj multkoloris en tre bela kunmeto. Inter la
floroj kaj aliaj kreskaĵoj, dolĉaj al la vido, seĝoj kaj tabloj staris.
Ĉe multaj sidis lokanoj. Videble tio estis publika trinkejo. La te<!--
-->ranoj rigardis mire. Ĉe unu tablo, kvar kvindek-jaruloj kart-ludis.</p>

<p>Certe ne estis kartoj tute-tute similaj al la niaj, sed la movoj
de la viroj, la esprimo de la vizaĝoj, la maniero teni la dik-pape<!--
-->raĵojn enmane, ride paroli unu al la alia kaj ĵeti sur la tablon finan
karton por ĉion lerte kolekti kun la brila rigardo de tiu, kiu super-<!--
-->fortis la kunludantojn en plej paca militeto, ĉio ĉi estis tiel nature
terana, ke niaj amikoj preskaŭ ne povis kredi, ke estas vera vi<!--
-->daĵo.</p>

<p>Iu amike alparolis ilin. Ne necesas diri, ke la lingvon ili ne
komprenis. Sed la movo de la mano, la rideto, la rigardo estis su<!--
-->fiĉe klaraj. Li invitis ilin al sia tablo.</p>

<!-- paĝo 33 -->

<p>Kiam oni volas komprenigi sin pri simplaj aferoj, oni ofte
sukcesas. Manoj, movoj, sonoj, rigardoj povas kune agi por es<!--
-->primi multegon. Tiel okazis inter la teranoj kaj la invitanto. Post
kelk-vorta parolo de ĉi-lasta, servisto alportis plaĉan trinkaĵon
kun eta ujo plena je manĝaĵetoj. La teranoj komencis lerni la lin<!--
-->gvon: montri, demandi, aŭskulti, ripeti, kune ridi pri malĝustaĵoj,
kio estas pli facila? Iom post iom, la ĉirkaŭa paco envenis ilin,
kaj pli-kaj-pli okupis ilian tutan estaĵon. Fakte, ili lasis sin eniĝi
en amindan senzorgecon, kiam ne-atendeble...</p>

<p>Malantaŭ ili eksonis fortaj paroloj, malplaĉaj, malamikaj.
Ektimo rekaptis la tri teranojn. Ili estis tiel feliĉaj, kaj jen! Deko<!--
-->no de minuto sufiĉis, por ke la paca sento malaperu for. Kio oka<!--
-->zos? Zorgo-plene, pretaj kontraŭi al ĉia perforta ago, ili turnis sin
al la direkto de la sonoj.</p>

<p>Fakte, estis nur malpaco en grupeto de trinkantoj. Iu aŭde<!--
-->ble ege malkontentis pri la samtabluloj. Tiu ekstaris, rigardis la
kunulojn kun malamo, kaj ekfrapis la tablon kun tia forto, ke gla<!--
-->so falis teren, rompiĝe. Dum ĉiuj rigardoj turniĝis al li, li forlasis
la ejon. Lia maniero foriri plej sukcese esprimis lian egan mal<!--
-->kontenton.</p>

<p>La tri teranoj rigardis unu la aliajn. Sen vere scii tute klare,
kial, ili kune ekridis, ridegis, ridadis dum pluraj longaj, ĝojaj mi<!--
-->nutoj.</p>

<p>Kompreneble. La vojaĝo estis tiel longa, la atendo tiel pro<!--
-->blem-plena, la sentoj tiel fortaj kaj neordinaraj! Tro longe necesis
pli forti ol la scio pri sia eteco, ol la timo troviĝi senpova en no<!--
-->vaj situacioj. Ne facilis estri sin, igi sin kiel eble plej paca, serĉi
en si la povon elporti la senrespondajn demandojn, de kiuj vivo
dependos. Kaj nun ĉio montriĝis tiel plaĉa kaj natura! Ilia rido
verŝajne estis reago al la nefacile eltenebla malcerto, kiu ilin tiel
longe okupis kaj kiu deprenis de ili pli da forto, ol ili konsentis
klar-diri al si.</p>

<p>Ili ĉirkaŭrigardis. Ili estigis, videble, ĝeneralan intereson.
Ilia samtablulo ridetis. Neniu montris malamikan sintenon.</p>

<p>“Mi atendis ĉion, krom tio: senti min hejme,” diris Joĉjo.
Dum li parolis, li faris unu el tiuj movoj, kiajn ni faras sencele kaj
<!-- paĝo 34 -->
eĉ sen ilin rimarki: li metis la maldekstran manon malantaŭ sin.
Kaj jen li tie sentis ion, kontakton preskaŭ nesenteblan. Ree ek<!--
-->timo lin prenis. Kio denove? Zorga, preta reagi kiel necesos, li
turnis sin.</p>

<p>Estis knabineto. Ŝi prezentis tri florojn al li.</p>

<p>Dum la lasta horo, tro da sentoj sekvis unu la alian kun tro
rapidaj ŝanĝoj: timo, espero, sentimiĝo, zorgo, ekĝojo... Tro estas
tro. Li ne povis elteni plu.</p>

<p>“Dankon,” li diris. Kaj ekploris.</p>

<h3>NOVAJ VORTOJ:</h3>

<p>energio, esprimi, estro, floro, freneza, karto, kolekti, laca, lerta, maŝino,
pendi, plori, pluraj, tiri.</p>

<p>+ de-pendi, el-porti, el-teni, per-forto.</p>

<h2>6. LA VOJO LIBERECEN</h2>

<p>Ĉu estas vi, sinjoro, kiu kolektas rakontojn pri faktoj veraj,
sed eksterordinaraj? Jes, ĉu? Kion mi travivis, tio do interesos
vin. Mi donos al vi ĉiujn necesajn informojn, por ke vi povu cer<!--
-->tiĝi, ke mi diras la veron. Sed estas plej verŝajne, ke vi ne kredos
min.</p>

<p>Mi estas tio, kion oni nomas “kredanto”, tio estas: mi kre<!--
-->das je iu ekstertempa, nevidebla Senfinulo, kiu estas pli alta, pli
bona, pli multpova ol ĉiu kaj ĉio sur nia Tero, kaj kiun oni ĝene<!--
-->rale nomas Dio. Mi facile akceptas, ke aliaj homoj malsam-opi<!--
-->nias, sed, tiel longe, kiel mi kaŭzas malbonon al neniu, mi devus
havi la rajton kredi, kion mi kredas, kaj vivi, kiel mi elektis vivi,
ĉu ne?</p>

<p>Malfeliĉe, mi vivis en lando, kie tio ne eblas. La ŝtato tie
havas sian idearon, kaj ne akceptas la mian. Eĉ se ĝi ofte diras la
malon al la ekstera mondo, ĝi fakte volus, ke la tuta popolo ak<!--
[paĝo 35]
-->ceptu ĝiajn teoriojn. Tiu politiko estis ege malfacila por mi. Ĉu
mi vere <i>elektis</i> kredi je Dio? Mi ne povus diri. Sed mi kredas kaj
ne povas forĵeti mian kredon. Ĝi havigas al mi enan pacon kaj fe<!--
-->liĉon, kaj mi rigardas ĝin alt-valora.</p>

<p>Sed ĝi ankaŭ kunportas devojn en la ĉiutaga vivo, kaj ne
eblis sin teni je tiuj devoj, ĉar la leĝoj de nia ŝtato tion multrilate
malhelpas. Resti tie kaj devi vivi en maniero kontraŭa al la devoj
de mia kredo, tio fariĝis pli kaj pli neeltenebla. Sed nia ŝtato ne
permesas al ŝtatanoj forlasi sian landon por iri vivi aliloke. Refoje
kaj refoje mi petis permeson foriri. Neniam mi ricevis ĝin.</p>

<p>Finfine, post longa pripensado, mi decidis foriri senpermese.
Miaj samkreduloj diras: “Gravas la volo de Dio, ne la diroj de la
homoj”. Mi havas familion, kaj ĉiuj akceptis la ideon foriri: edzi<!--
-->no, gefiloj, frato, lia edzino, ni entute estis sep. Ni sciis, ke ne
estos facile, ĉar la ŝtato organizis ĉion plej bone por malhelpi el<!--
-->landiĝon. Sed ni ne plu povis resti tie kaj ni opiniis, ke estas pre<!--
-->ferinde morti aŭ retroviĝi en malliberejo ol vivi kontraŭe al tio,
kio por ni estas kredo kun devoj. Krome, mia frato iam laboris en
regiono, kie, laŭ lia opinio, devus esti eble translandiĝi. Ni deci<!--
-->dis iri tien.</p>

<p>La vintra aero estis nekredeble malvarma, kiam, post longa
vojaĝo envagone, ni alvenis al la monta regiono, kie ni intencis
ellandiĝi. Mi ne rakontos la tre multajn okazaĵojn, pro kiuj nia
irado estis plej malplezura sinsekvo de timoj kaj zorgado. Kiom
da fojoj ni devis kaŝi nin, ĉar kelkloke konstante alvenis anoj de
la polico, kiu kontrolas la regionon por ne ellasi ŝtatanojn el la
lando senpermese! Kiom ofte en la montaro kelkaj el ni ektimis
sur la mallarĝaj vojetoj, kaj tamen necesis plu iri kaj ne fari iun
sonon, por ke neniu sciu, ke ni tie senpermese iradas! Eĉ neinten<!--
-->ce faligi plej etan ŝtonon estis neakcepteble. Kaj mi ne parolos pri
tiuj fortegaj, malamikaj bestoj, kiujn ni jen kaj jen renkontis, kaj
kiuj rigardis nin tiel timige, ke ni estis certaj – verŝajne malĝuste –
pri ilia deziro nin manĝi.</p>

<p>Dum multaj longaj tagoj ni pied-iris en la senfina naturo, sur
altaj montoj, en konstante malvarma vento.</p>

<p>Kaj jen finfine, post semajnoj, dum kiuj ni nin ripete de<!--
[paĝo 36]
-->mandis, ĉu ni havos sufiĉajn fortojn por alveni al nia celo, jen
finfine ni staris tute proksime al ĝi. Estis froste, sed la aero estis
pura, la suno brila, kaj plej bela la vidaĵo. Ni staris iom alte kaj
rigardis malsupren.</p>

<p>“Tie estas la limo,” mia frato diris.</p>

<p>Li konis la lokon. Kiam li loĝis en ĉi tiu regiono pro sia la<!--
-->boro, li jam deziris foriri eksterlanden, kaj interesiĝis pri la eble<!--
-->coj tion organizi.</p>

<p>“Mi povus,” li diris tiutempe, “sed mi ne volus tion fari sen
la edzino, kaj ŝia ĉeesto malsimpligas la problemon.”</p>

<p>Ĉi-foje, li kaj mi preparis ĉion kiel eble plej kontentige por
sukcesi ankaŭ kun la familio. Ni prenis en konsideron ĉion, kion
ni sciis pri similaj faroj, kaj la bona kono, kiun mia frato havis pri
la regiono, estis plej utila. Sed kvankam, nia-opinie, ni ĉion kon<!--
-->sideris, kaj kvankam ni provis plani plej bone, tamen restis de<!--
-->mandoj, al kiuj ni povos trovi respondon nur surloke. Kaj surloke
ni nun preskaŭ estis.</p>

<p>“Rigardu,” li plu diris. “Tiu rivero markas la limon inter la
du landoj.”</p>

<p>“Kiom da tempo ni bezonos por alveni malsupren, laŭ via
opinio?”</p>

<p>“Ne pli ol du horojn. Sed tiam ni devos trairi la riveron, kaj
tio min zorgigas. Mi sciis, kie ni povus trovi ĉion necesan tiucele,
sed tio estis antaŭ pluraj jaroj, kaj ĉio eble ŝanĝiĝis.”</p>

<p>Ni decidis resti supre dum tuta tago kaj atendi la nokton. Ni
estis senfortaj pro la longa surmonta piedirado, kaj niajn fortojn
ni certe plej plene bezonos. La virinoj decidis pasigi la tutan ta<!--
-->gon en preĝo. Fakte, ankaŭ ni, la mezjunaj viroj, preĝis. Kaj same
la gejunuloj.</p>

<p>Kiam venis la nokto, ni malsupreniris ĝis la rivero. Ĉiujn
malhelpilojn, kiujn la ŝtato metis, ni sukcesis trairi. Ĉiu en nia
grupeto ja plenis je ideoj kaj povis fari preskaŭ ĉion per siaj ma<!--
-->noj. Krome ni kunprenis multajn utilajn ilojn. Tiuj ebligis, ek<!--
-->zemple, forpreni la teron de sub unu ege larĝa kaj longa voj-fer<!--
-->milo por povi transiri sub ĝi: malrapida laboro, ne facila ankaŭ
pro la neceso agi kaŝe, sed ni ĝin faris ĝisfine. Mi ne rakontos
<!-- paĝo 37 -->
ĉion, kion ni devis prizorgi. Gravas nur, ke ni sukcesis.</p>

<p>Sed la lasta malhelpo estis natura. Ne estis unu el tiuj rive<!--
-->retoj, kun malmulte da akvo, kiujn eblas trairi piede. Krome, ĝi
estis tiel rapida kaj frosta, ke naĝi ne estus eble, kun la portaĵoj.
Malfeliĉe, la ejo, en kiu mia frato opiniis, ke li trovos ŝipeton por
transporti nin transen, ne plu ekzistis. Ni serĉis ĉie, sed nenie tro<!--
-->vis ion, kio povus helpi.</p>

<p>Tiel proksime al la land-limo, la ŝtata interesiĝo pri eblaj
senpermesaj el- kaj en-landiĝoj estis aparte viva: anoj de la
landlima polico iradis kaj venadis, tiel ke ni ree kaj ree devis nin
kaŝi. Ke ili ne vidu nin, ni tute bone sukcesis, sed nenion alian.
Ĉiuj niaj provoj trovi metodon por transiri montriĝis senutilaj. Ni
uzis ĉion uzeblan por fari al ni transirilon, ni ege laboris, sed ni
ne sukcesis konstrui ion sufiĉe fortan, por ke ni certe alvenu al la
alia flanko.</p>

<p>Ni faris ĉion por ne perdi la esperon, sed ĝi tamen iom post
iom malaperis. Ni trovis bonan kaŝejon, en kiu ni povis tranokti,
certaj, ke neniu nin vidos, sed ni ege zorgis pri la morgaŭo. Kiel
mi diris, ni estas homoj kun tre viva kredo al Dio. Sen ĝi, ni ne
povus ekfari vojaĝon plenan je tiom da necerteco. Ni decidis lasi
al Dio la zorgon trovi metodon por nin irigi transen. “Pro Vi ni
volas vivi alilande,” ni infanece diris. “Manieron nin alvenigi
tien bonvolu trovi Vi.” Ni kune longe preĝis.</p>

<p>Mi scias, ke vi ne kredos min. Sed kion mi povas fari, se ne
diri la veron? La postan matenon, ni trovis nin en la apuda lando.
Neniu el ni komprenis, kiel ni tien transportiĝis. Ni kuŝiĝis nia-<!--
-->lande, ekdormis, kaj kiam ni eldormiĝis, ni estis sur la transa
flanko de la rivero. La afero ŝajnas nekredebla al vi, ĉu? Sed
kiom pli al ni, kiuj ĝin travivis! Tamen, fakto restas fakto, eĉ se
ne klarigebla.</p>

<p>La homoj tie estis ege bonkoraj al ni. Ili donis manĝi kaj
trinki, kaj poste la vilaĝestro veturis kun ni al la plej proksima
urbo. Tie oni havigis al ni lokon por tranokti kaj atendi la sekvon.
Dum pluraj tagoj, grava policestro venigis mian fraton kaj min
multfoje al sia oficejo por pridemandi nin. Li volis scii, kiamanie<!--
-->re ni transvenis. Ni povis diri nur: “Ni ne scias. Ni preĝis, ni en<!--
[paĝo 38]
-->dormiĝis, kaj la morgaŭon jen ni estis via-lande.” Sed li ne povis
kredi.</p>

<p>Post kelkaj tagoj, li montris al ni fotojn, kiujn liaj subuloj
faris. Sur la fotoj tre bone videblas la markoj faritaj de niaj pie<!--
-->doj: la tero enhavis iom da akvo, kaj niaj piedoj klare markiĝis en
ĝi sur la du flankoj de la rivero, sur la nia-landa kaj sur la alia.</p>

<p>“Ŝajnas, ke vi flugis,” la policestro diris al ni. “Se vi uzus
ion, kio iras sur la akvo, vi alvenus al iom pli malalta loko; vi ne
povus alveni ĝuste vid-al-vide de la deirloko, kiel montras la
piedmarkoj. Kaj kompreneble ne eblas piediri en la rivero. Sen
paroli pri ĝia neelportebla malvarmeco. Vi ankaŭ ne naĝis. Pri tio
ni havas certecon, ĉar ni bonege studis la lokon kaj viajn irmar<!--
-->kojn. Vi do flugis. Kian flugmaŝinon vi uzis? Kiu funkciigis
ĝin?”</p>

<p>Feliĉe, la fakto, ke ni ne povis respondi kontentige, ne ŝan<!--
-->ĝis lian sintenon rilate al ni. Li plu akceptis nin kiel homojn kun
bona volo kaj kun puraj kialoj por ellandiĝi. Li fine komprenis,
ke utilos al nenio nin pridemandi plu. Post tio, ĉio iris plej bone
por ni. Nun ni atendas forflugon al Kanado, kie ni komencos no<!--
-->van vivon.</p>

<p>Dankon, ke vi aŭskultis min. Mi vidas, ke vi min ne kredas.
Sciu, ke eĉ mi preskaŭ ne povas kredi min. Sed mi estas ĉi tie, kaj
tio sufiĉas al mi. La vivo enhavas pli da nekompreneblaj okazoj
ol homoj povas elpensi. Se la afero vin interesas, jen la nomo kaj
adreso de tiu policestro. Li montros al vi la fotojn, kaj certe ra<!--
-->portos, al kio alvenis finfine ilia serĉado kaj ilia ĉia-metoda pro<!--
-->vado kompreni. Mi ne mirus, se li sukcesis eltrovi respondon ak<!--
-->cepteblan por ordinara homa pensado. Se tiel, la respondo estas
malvera. Nenion pli mi povus aldoni. Forto supera al ĉi-mondo
nin translokis. Al Tiu iras nia plej ama, plej pura, plej sentoplena
danko.</p>

<h3>NOVAJ VORTOJ:</h3>

<p>dio, frosto, intenci, -it-, konstanta, kontroli, laŭ, leĝo, limo, marko, naĝi,
ofico, plano, polico, politiko, preĝi, prepari, ŝtato, ŝtono, teorio, vagono,
vento, vintro.</p>

<p>+ tiel longe, kiel; vid-al-vide.</p>

<!-- paĝo 39 -->

<h2>7. PLEJ MULTAJ FELIĈU</h2>

<p>Antaŭ jarcento tie estis vilaĝo, antaŭ kvindek jaroj urbeto,
nun urbego staras kaj grandiĝas pli kaj pli.</p>

<p>Eŭropanoj ja venis, kun siaj scienco kaj iloj. Kaj ene de la
tero ili trovis grandegan riĉon: metalon. Ili vidis, ke elterigi ĝin
oni povos dum jarcentoj. Helpe de multa laboro, jes ja, sed tio ne
estis problemo: ne mankis laborforto surloke. La metalon oni do
komencis elpreni. Tiel, antaŭ kvindek jaroj, aperis la unuaj domoj
eŭropecaj. Hodiaŭ videblas pli kaj pli da altaj domegoj. Al ĉi tiu
loko afrika, ŝajnas, Ameriko venis.</p>

<p>Kun la transmaranoj venis laboro kaj mono, kaj kun mono
ĉio ŝanĝiĝis. En tiu urb-komenca tempo, la kamparanoj, kiuj foje
venis, malfacile povis kredi la propran vidadon, tiel mirinda ĉio
estis. Aperis belaj magazenoj, kie oni trovis ĉion, eĉ aĵojn, pri
kiuj antaŭe neniu povus pensi. Ĉiu magazeno plena je mirindaĵoj
havis montro-fenestron, kiu lumis nokte. Kaj en kelkaj eĉ pli mi<!--
-->rigaj ejoj, oni povis sidi en mallumo sur plaĉa seĝo kaj rigardi
brilan rakonton, en kiu ŝajnis, ke ĉiu kaj ĉio vivas kaj ekzistas en-<!--
-->vere. Filmo oni tion nomis.</p>

<p>Ĝis malproksimaj vilaĝoj alvenis la famo, ke tie en la urbo
mirindaĵoj ĉie videblas, kaj ke tie oni povas labori, ricevi monon,
kaj per la mono aĉeti la mirindaĵojn. Tial la iama urbeto kreskis,
kreskis kaj plu kreskas.</p>

<p>Nun, bicikloj, aŭtobusoj, aŭtoj veturas kiel eble plej rapide
sur ĝiaj stratoj bru- kaj mov-plenaj. Kaj la homoj forlasas siajn
kampojn. Kial daŭrigi fortoprenan laboron, malpurigan al la ma<!--
-->noj, por malriĉe vivi en seninteresa loko, dum tie ĉio belas kaj
<!-- paĝo 40 -->
brilas? Kial militadi al malamika naturo, dum ekzistas aŭtoj kaj
televido, maŝinoj por purigi, maŝinoj por kuiri, maŝinoj por tio
kaj tio ĉi, mirindaĵo apud mirindaĵo? Ne ĉiu sukcesas trovi labo<!--
-->ron, tute certe, sed iamaniere oni elturniĝas. Vilaĝe, ĉion decidas
maljunuloj, kaj libereco tute mankas. Kaj en vilaĝo, verdire,
preskaŭ ne vidiĝas mono.</p>

<p>Mono! Pri ĝi multege pensis Mbagema, malkontente. Jam de
pluraj jaroj li petis, ke lia terpeco, en bona loko ĉe-urba, ricevu la
urbajn akvon kaj elektron. Pro la ne-ago de la urbaj oficistoj pri
tio respondecaj, lia terpeco ne havis la valoron, kiun ĝi indus ha<!--
-->vi. Jam ofte, de pluraj flankoj, oni petis lin vendi ĝin, por tie
konstrui magazenojn, riĉulan hotelon aŭ domegon multloĝejan.
Kaj ĉiufoje oni pretis pagi tiom da mono, ke simple ne eblas bil<!--
-->digi al si, kion ĝi fakte signifus en la vivo.</p>

<p>Sed ree kaj ree la esperoj ekfalis ĉe la sama demando: “Ĝi
havas urbajn akvon kaj elektron, ĉu ne?”, al kiu, ree kaj ree,
Mbagema nur povis respondi: “Ne”.</p>

<p>Ĉi-foje ne plu eblis atendi. La lasta persono, kiu deziris
aĉeti, pretis doni tiel altan pagon, ke tio aperis donaĵo de la dioj.
Ĉu al la dioj oni malamik-vortu? Refoje respondi “ne” estus di<!--
-->rekti al la dioj la plej malbelan parolon eblan en la lingvo.</p>

<p>Mbagema decidis viziti la sorĉiston.</p>

<p>“Montru al mi la terpecon,” petis ĉi-lasta. Surloke, li longe
rigardis, kaj restis same longe senvorta.</p>

<p>“Revenu viziti min, kiam la luno rekomencos kreski,” li fi<!--
-->ne diris.</p>

<p>Ĉe tiu dua vizito li havis respondon.</p>

<p>“Mi rilatis kun la supernaturaj estaĵoj, kiuj amikas al mi, kaj
ili informis min,” li diris tre malrapide, kiel parolas gravulo. “Mi
nun scias, ke tiun terpecon havis via patro. Post lia morto vi pre<!--
-->nis ĝin por vi sola. Sed vi havas du fratojn kaj tri fratinojn.”</p>

<p>“Kiam mortis mia patro,” Mbagema respondis, “li treege
malkontentis pri miaj gefratoj, ĉar ili malbon-agis al li. Tial li de<!--
-->cidis, ke tiu terpeco estos nur mia. Tion ili scias, eĉ se ili diras la
malon.”</p>

<p>“Eble tiel estas. Sed viaj fratoj kaj fratinoj malamas vin pro
<!-- paĝo 41 -->
tio, kaj ili metis sorĉaĵon en vian teron, kaj dum tiu sorĉaĵo tie
restos, nenio utila al vi eblos pri via terpeco.”</p>

<p>“Kio estas tiu sorĉaĵo?”</p>

<p>“Pli bone, ke vi ne sciu. Sed ĉu estas tre grave por vi, ke
oni alligu vian terpecon al la urbaj akv- kaj elektro-servoj?”</p>

<p>“Kompreneble, estas treege grave. Mi tion deziregas.”</p>

<p>“Mi povas forpreni la sorĉaĵon, sed tio kostos al mi multe,
ĉar la supernaturaj estaĵoj tre amas sian povon tie, kaj mi devos
aĉeti multegon al ili por igi ilin konsenti pri forlaso de tiu povo.”</p>

<p>Sekvis longa interparolado pri mono. Mbagema ne sciis,
kion fari. Se li akceptos pagi, li ricevos el la vendo de la terpeco
ege multe malpli, ol pagos tiu, kiu deziras aĉeti. Sed ĉu ne prefe<!--
-->rindas iom ol nenio? Mbagema fine jesis.</p>

<p>Post nur unu semajno la oficejo, kiu zorgis pri tiuj aferoj,
informis lin, ke jam la morgaŭan matenon komenciĝos la laboroj
por havigi al lia terpeco urbajn akvon kaj elektron. Post nelonge
la vendo okazis.</p>

<p>Mbagema plej feliĉis. Li ricevis tiom da mono, ke eĉ ne es<!--
-->tis vere malagrable transdoni grandan parton de ĝi al la “faranto
de miraĵoj”.</p>

<p>Ankaŭ feliĉis la sorĉisto, al kiu Mbagema pagis tiel bele.
Sed ne nur tiuj du feliĉis. Feliĉis krome la greko, per kiu la vendo
okazis. Li ja transdonis al Mbagema nur la dekonon de la mono,
kiun li ricevis de la araba aĉetanto. Feliĉis la arabo, certa pri bona
uzo de tiu mono, kiu jar-post-jare havigos al li plian kaj plian
riĉon. Feliĉis multaj lokanoj, ĉar, oni-dire, la novaj riĉulaj hotelo
kaj magazenoj ebligos al ili trovi agrablan laboron. Feliĉis la ur<!--
-->bestro kaj aliaj urbaj gravuloj: ili ricevis belajn mon-donojn de la
araba aĉetanto kaj de lia greka peranto, ĉar tiuj du tre deziris cer<!--
-->tigi al si bonajn rilatojn por la posta tempo. Feliĉis la loka UN-<!--
-->funkciulo, kiu povis verki plian raporton pri sia utila agado surlo<!--
-->ke, kiun ekzempligis tiu nova riĉigo de la urbo, tiu nova labordo<!--
-->na konstruado.</p>

<p>Kiuj aliaj feliĉis, viaopinie? Ĉu la gefratoj? Ne. Bona urba
sorĉisto scias kapti la necesajn informojn sen konigi sian celon.
La gefratoj de Mbagema eĉ ne sciis, ke ilia malamo havas monan
<!-- paĝo 42 -->
valoron kaj ke ĝin uzas “faranto de miraĵoj”.</p>

<p>Sed feliĉis la urbaj oficistoj respondecaj pri akvo kaj elek<!--
-->tro. La sorĉisto ja alte pagis ilin por ilia kunlaboro, same utila por
ilia mona situacio, kiel por viv-teni la gravecon de la sorĉista
funkcio, tiu alta kultura valoraĵo. Se finfine ĉion konsideri, ĉu ne
li, la sorĉisto, dank' al sia povo super homoj, estas la granda ur<!--
-->bofeliĉiganto? Kaj kio estas pli bela ol feliĉigi la homfratojn? Tiel
pensis nia sorĉisto, kaj tiu penso igis lin eĉ pli feliĉa pri si. Estas
agrable senti sin bona, ĉu ne?</p>

<h3>NOVAJ VORTOJ:</h3>

<p>agrabla, Ameriko, arabo, aŭtobuso, biciklo, brui, elektro, greko, hotelo,
kuiri, kulturo, ligi, lumi, luno, magazeno, metalo, preferi, UN.</p>

<p>+ peri, per-anto.</p>

<h2>8. AĈETU MIAN KAFEJON!</h2>

<p>Ekstere estis ege malvarme. Kiel longe daŭris la vintro! Ŝaj<!--
-->nis, ke ĝi neniam finiĝos. Kaj anstataŭ iom post iom ŝanĝiĝi al
printempo, kiel ĝi devus en ĉi tiu tempo de la jaro, ŝajnis, ke ĉiu
mateno alportas pli vintran vintron ol ekzistis en la antaŭa vespe<!--
-->ro.</p>

<p>En la kafejo estis plaĉe varme. Sed ne por la koro de Paŭlo.
Paŭlo sentis, ke li povus baldaŭ plori. Kial havi kafejon, se neniu
vizitas ĝin?</p>

<p>Li ĉirkaŭrigardis. Ne estis necese: li sciis tute bone, kion li
vidos. Sed tamen li ĉirkaŭrigardis. La kafejo – lia kafejo, kiun li
tiom amis – estis tute senhoma. Kiel hieraŭ. Kiel antaŭhieraŭ.
<!-- paĝo 43 -->
Kiel ĉiutage, ekde kiam... Estis malesperige. Eĉ nun, en ĉi tiu ho<!--
-->ro, kiam en ĉiuj aliaj trinkejoj de la ĉefurbo estis preskaŭ neeble
trovi sid-lokon, ĝi estis plorige malplena.</p>

<p>Se diri la veron, tiu kafejo neniam estis plena antaŭe, eĉ tiu<!--
-->hore, sed ĝi sufiĉe ofte estis duon-plena, kaj tiu duonpleneco al<!--
-->menaŭ havigis sufiĉe da mono por pagi la kostojn kaj vivi. Paŭlo
deziris nur vivi simple, sen-probleme. Riĉula vivo ne interesis lin.
Nek Monikan.</p>

<p>La penso pri Monika igis lin ege malĝoja. Ree, li preskaŭ
ekploris. Pro ŝia foresto la kafejo nun estas senhoma. Kial ŝi fori<!--
-->ris? Kial? Kial?</p>

<p>Li neniam komprenos. Li neniam trovos la respondon al tiu
timiga demando, kiu forprenis de li lian enan pacon. Li amis ŝin.
Estis klare, ke li ne malplaĉis al ŝi. Kaj tute certe, ŝi amis la ka<!--
-->fejon. Ŝi ŝatis la trinkantojn. Ŝi sciis diri la ĝustajn vortojn, kiuj
igis ĉiun senti sin bone. Ŝi vivigis la lokon. Pro ŝi, nur pro ŝi, ĝi
estis plaĉa, kvankam ĝi ne estis speciale bela kaj kvankam la
strato, kie ĝi staris, troviĝis en ne tre vizitinda parto de la urbo.</p>

<p>Sed pensi pri Monika utilis al nenio. Ŝi lin forlasis, kaj mal<!--
-->ĝojaj pensoj ne revenigos ŝin. Ŝi ne estas unu el tiuj virinoj, kiuj
faras decidon, kaj tuj poste ŝanĝas ĝin, neniam certaj, ĉu ili deci<!--
-->dis ĝuste aŭ malĝuste. Li ne pensu pri ŝi, li pensu pri la vendo.
Tio ja estas la grava afero nuntempe.</p>

<p>La ŝancoj havi eblecon vendi la kafejon preskaŭ ne ekzistis
antaŭ unu semajno. Tio estis la plej malesperiga aspekto de lia
situacio. Sed hieraŭ, Fredo informis lin, aĉetanto prezentiĝis.
Gravas ne lasi tiun for. Necesas, necesegas, ke li aĉetu la kafejon.
Se la situacio daŭrus kiel nun, sen vendo de eĉ kafeto dum tuta
tago, Paŭlo perdus tiom da mono, nur pro la daŭraj kostoj, ke li
baldaŭ ne plu povus vivi. Eĉ pli: li ne plu povus pagi la monon,
kiun li ankoraŭ devas pagi, kaj tiam... Ne. Pri tio, kio tiam oka<!--
-->zus, li preferis ne pensi.</p>

<p>Sed tiu persono, kiu havas la strangan ideon aĉeti kafejon
en ĉi tiu malplaĉa urbo-parto, certe perdos ĉian deziron tion fari,
kiam li vizitos la ejon kaj trovos ĝin nekaŝeble senhoma. Neniu
aĉetas vendejon, en kiu nenio vendiĝas! Sed kiel plenigi kafejon,
<!-- paĝo 44 -->
kiu ne plu plaĉas al la iamaj trinkantoj? Sen-elira situacio!</p>

<p>Feliĉe, tiu ulo estas for, Fredo diris. Li nun vojaĝas ekster<!--
-->lande. Ĝis li revenos, ĉu ne eblus organizi ion? Inviti amikojn,
eble, ĉu? Ankaŭ tiu penso estis malĝojiga. Post kiam Monika fori<!--
-->ris, kiam la kafejo komencis perdi sian vivon kaj la homoj ĉesis
veni pasigi la tempon en ĝi, ankaŭ la amikoj malaperis. Kio mon<!--
-->tras, ke ili ne estis amikoj.</p>

<p>La sola amiko, kiu nun restas, estas Fredo, kara, bona,
aminda Fredo. Sed Fredo ne povas, sola, plenigi tutan kafejon!
Tiu penso estis tiel ploriga, ke Paŭlo dum kelka tempo simple ĉe<!--
-->sis pensi.</p>

<p>Strangas la funkciado de homo. Antaŭ kelkaj minutoj, Paŭlo
preskaŭ ploris. Poste venis tiu senpensa daŭro. Kaj nun li sentis,
ke li baldaŭ ridos. Ideo ja naskiĝis en li.</p>

<p class="steletoj">* * *</p>

<p>“Jes, tio estas bonega ideo,” Fredo diris. “Mi helpos vin.
Vi estas bon-ŝanca: la homo, kiu volas aĉeti, nun decidis pri la
vizito. Li telefonis al mi. Li venos la 15-an de marto vespere, je
la 21-a, por rigardi, kia aperas la trinkejo. Tio lasas al ni sufiĉe
da tempo por ĉion organizi laŭ via ideo.”</p>

<p>“Ĉu vi ne trovas stranga, ke homo, kiu volas aĉeti kafejon
en ĉi tia seninteresa urboparto, vojaĝas eksterlande? Vojaĝi, tio
kostas monon!”</p>

<p>“Stranga, ne stranga, mi ne scias. Verŝajne li bezonas ka<!--
-->fejon por siaj propraj celoj, kiuj eble tre interesus la policon, se
tiu ilin ekscius. Sed tio ne estas nia afero. Nia problemo estas
plenigi la kafejon. Ni organizu la laboron inter ni.”</p>

<p class="steletoj">* * *</p>

<p>Ili skribis multajn leterojn, jen sen subskribo, jen kun la
nomo de iu alia, laŭ la enhavo. Ili telefonis al la polico, sen nomi
sin, kaj diris nur kelkajn frazojn, fermante la telefonon, antaŭ ol
la policano havis la tempon ion demandi. Ili telefonis al diversaj
<!-- paĝo 45 -->
ŝtataj servoj, sammaniere. Ili presigis plurajn anoncojn kaj skribis
leterojn responde al la respondoj. Unuvorte, ili multe laboris.</p>

<p class="steletoj">* * *</p>

<p>“Bele! Ĝi estas plenplena!” diris la ulo, kiu volis aĉeti.</p>

<p>“Jes, jes,” Paŭlo diris plej simple. Laŭ lia voĉo ŝajnis, ke
tio estas plej ordinara okazaĵo.</p>

<p>“Estas kelkaj tabloj kun du personoj, sed preskaŭ ĉiu sidas
sola ĉe propra tablo, strange,” la ulo miris.</p>

<p>“Ne strange por mi,” Paŭlo respondis. “Tio estas tute ordi<!--
-->nara ĉi tie. Estas kafejo, kiu plaĉas al soluloj.”</p>

<p>“Tute ne gravas. Tio ne interesas min. Ne pro tio mi ŝanĝos
la prezon, kiun mi diris al vi eĉ antaŭ ol vidi, kiel ĉio aspektas
ene de via kafejo. Se vi akceptos mian prezon, mi aĉetos. Se ne,
vendu al iu alia. Ne povus esti pli simple kun mi.”</p>

<p>La prezo estis sufiĉe alta kaj Paŭlo ne opiniis ebla ricevi pli.
Kion li timis, tio estis, ke vidante malplenan kafejon, la aĉetanto
ĉesos interesiĝi pri ĝi. Sed nun, videble, tio ne plu povus okazi.</p>

<p>“Ne estas problemo, tiu prezo taŭgas al mi,” li respondis
per plej kontenta voĉo.</p>

<p>“Ni do interkonsentas. Bone. Necesos subskribi la interkon<!--
-->senton kaj prizorgi la paperojn, kiuj necesas laŭ la leĝo. Ĉu mor<!--
-->gaŭ matene ni povus renkontiĝi en mia oficejo...?”</p>

<p class="steletoj">* * *</p>

<p>Nun, kiam la aĉetanto estis for, post momento de grandega
ĝojo, Paŭlo rigardis la sidantojn kaj eksentis timon.</p>

<p>“Ĉu povus okazi io?”</p>

<p>“Kial? Kio?” Fredo responde demandis.</p>

<p>“Nu, neniu el ili sukcesos havi tion, kion li venis trovi ĉi
tie!”</p>

<p>“Tiuj, ĉu?” Kaj per larĝa man-movo Fredo montris al la tuta
sidantaro. “Ne zorgu pri ili. Mi konas la homojn. Kelkaj eble
malkontentos enkore, sed ili diros nenion.”</p>

<!-- paĝo 46 -->

<p>Ne tre juna vireto, malgranda, malforta, proksimiĝis al ili.</p>

<p>“Ĉu vi ne vidis,” li demandis, kaj ia timo aŭdiĝis en lia
voĉo, “junulinon ne tre altan, kun verdaj okuloj kaj brunaj haroj,
kiu...”</p>

<p>“Ne. Mi rigardas la koloron de ĉiuj okuloj,” Fredo diris,
rimarkante, ke Paŭlo aperis ne tre certa pri si. “Neniu kun verdaj
okuloj venis ĉi-vespere. Sed bonvolu atendi plu. Ne zorgu. Vir<!--
-->inoj ofte malfruas, ĉu ne? Ĉu eble gazeto helpus vin pasigi la tem<!--
-->pon? Jen...” Kaj li iris preni por la vireto la gazeton de tiu vespe<!--
-->ro. Paŭlo ne sciis, kiel danki sian amikon.</p>

<p>“Feliĉe, ke vi venis! Mi neniam povus respondi al ili tiel
bele, kiel vi. Tio estis unu, al kiu ni sendis respondon al lia anon<!--
-->co pri edziĝ-deziro, ĉu ne?” Li ekridis. “Ha jes! Mi memoras,
kiel belan virinan skribmanieron vi uzis en la letero, per kiu vi
petis lin veni ĉi tien por renkonti... vin! Se li scius, ke lia Aminda
estas vi, kaj vi lia Aminda!”</p>

<p>Li turnis la rigardon al alia loko.</p>

<p>“Kaj viaopinie, kiuj estas tiuj tri ĉe la sama tablo tie? Estas
strange, ke tri venis kune, kiuj konas unu la alian.”</p>

<p>“Tiuj estas homoj el la polico. Kiam ni sennome telefonis,
ke ĉi tie venos Rikardo-la-Kantisto kaj du el liaj kunlaborantoj,
kiujn la polico serĉadas sensukcese jam de pluraj monatoj, ekde
kiam ili perforte forprenis la tutan monon el la hotelo, kie la
doktoroj kongresis, la polico certe decidis, ke ĝi bezonos almenaŭ
tri virojn por sekvi ilin, se ili disiros post la renkontiĝo ĉi tie...”</p>

<p>“Kaj kion vi opinias pri tiu virino, tute sola?”</p>

<p>“Ĉu vi ne rekonas ŝin laŭ ŝia foto? Estas unu, kiu respondis
al anonco nia kaj al kiu ni skribis, ke ŝi venu ĉi tien por renkonti
la sinjoron, kiu povos havigi al ŝi oficon kun alta pago kaj ne-<!--
-->multe da laboro, sed kun iom specialaj devoj...”</p>

<p>“Ŝi videble malkontentas. Mi demandas min, ĉu...”</p>

<p>“Lasu ŝin malkontenti. Kion ŝi povas fari? Se ŝi deziras iom
specialan oficon, kun multe da mono kaj malmulte da laboro, ŝi
prenu sur sin la respondecon de siaj decidoj. Sed tiu alia, kiu an<!--
-->kaŭ sendis al ni sian foton laŭ nia peto, fariĝos eble tro malkon<!--
-->tenta. Necesus agi. Aŭskultu, iru apuden kaj telefonu ĉi tien. Di<!--
[paĝo 47]
-->ru, kion vi volos; ne gravas, kion. Gravas nur, ke ŝi aŭdu la tele<!--
-->fonon. Rapidu!”</p>

<p>Paŭlo eliris, nekomprene, kaj iris telefoni al la propra kafe<!--
-->jo. Ĝuste kiam li revenis, la sinjorino malfermis la pordon de la
kafejo, elirante.</p>

<p>“Kio okazis?” li demandis Fredon.</p>

<p>“Kiam la telefono eksonis, vi aŭdis, ĉu ne?, ke mi respon<!--
-->das: jes, jes, bone, mi tuj diros al ŝi. Mi tuj iris al ŝia tablo, kaj
demandis, ĉu ŝi estas s-ino Delfonto. Ŝi diris: jes. Tiam mi infor<!--
-->mis ŝin, ke s-ro Igor ĵus telefonis, ke li havas problemon kaj ne
povos veni, kaj ke li petis min diri al ŝi, ke li rekontaktos ŝin
poste. Ŝi foriris tute kontenta.”</p>

<p>“Feliĉe, ke ni notis ĉiun nomon kaj ĉiufoje la kialon de la
venigo ĉi tien, kaj petis fotojn kiel eble plej ofte,” Paŭlo diris.
Sed videble, la timo ne plene forlasis lin.</p>

<p>Tamen, kiam li rigardis du ge-kvardek-jarulojn, kiuj interpa<!--
-->rolis kun videbla plezuro, iom da paco revenis en lin.</p>

<p>“Pri tiuj du mi miris,” diris Fredo, kiu sekvis lian rigardon,
“ĉar ŝajnis tute normala renkontiĝo. Ĉu ili estas homoj, al kiuj ni
skribis?”</p>

<p>“Jes. Tion faris mi,” Paŭlo klarigis. “Tiuj du respondis al
niaj edziĝ-anoncoj kaj el iliaj leteroj estis klare, ke ili sufiĉe bone
taŭgas unu al la alia. Mi do skribis al la viro uzante la nomon de
la virino. Do, ŝajnigante, ke mi estas ŝi, mi petis lin veni ĉi tien
hodiaŭ vespere, kaj mi aldonis: por ke mi tuj komprenu, al kiu ta<!--
-->blo mi iru, bonvolu aĉeti florojn en la florvendejo de Odeon kaj
meti ilin sur vian tablon, tiel ke ili estu bone videblaj. Kaj al ŝi mi
skribis, kompreneble kun la nomo de la viro: por ke vi tuj sciu,
kie mi sidas atendante vin, mi havos sur mia tablo florojn en tra<!--
-->videbla papero kun la nomo “Florvendejo de Odeon”. Kiam ŝi
eniris, ŝi tuj vidis la florojn, iris iom time al li, kaj ili interko<!--
-->niĝis.”</p>

<p>“Bonega ideo. Vi vidas, ke estas senutile timi. Ĉio finiĝos
plej bone. Rigardu, jam unu foriras. Estas certe unu el tiuj, al kiuj
mi skribis: se mi ne kontaktis vin antaŭ tiu aŭ tiu alia horo, mi ne
venos, mi rekontaktos vin pli poste.”</p>

<!-- paĝo 48 -->

<p class="steletoj">* * *</p>

<p>Iom post iom, ili foriris.</p>

<p>La lastaj, kiuj eliris, estis ne tre juna geo.</p>

<p>“Mi ĝojas, ke vi venis, kaj mi trovas vin vere aminda,” la
viro diris al la virino. “Sed vere, mi ne komprenas, kial vi petis
min veni al ĉi tiu stranga trinkejo, en ĉi tiun malplaĉan urbopar<!--
-->ton...” Parolante, ili iris plu, ekstere. Lia voĉo perdiĝis en la
nokto.</p>

<p>Paŭlo fermis la pordon, feliĉa. La respondon li preferis ne
aŭdi.</p>

<h3>NOVAJ VORTOJ:</h3>

<p>almenaŭ, anonci, anstataŭ, aspekto, bruna, ĉesi, ĉia, frazo, gazeto, haro,
kafo, normala, noto, okulo, printempo, stranga, ŝanco, taŭgi, verda, vetero,
voĉo.</p>

<!-- paĝo 49 -->

<h2>9. TIMO HAVIGAS FLUGILOJN</h2>

<p>Ĉu vi scias, kiel oni nomas la fakton movi sin rapidege an<!--
-->taŭen per la propraj fortoj, piede? Tion oni nomas <i>kuri</i>.</p>

<p>Peĉjo povis kuri ege rapide. Li estis naŭ-jara. En la tuta ler<!--
-->nejo ne ekzistis unu knabo, nek unu knabino, kiu kapablis kuri
same rapide kiel li. Kial li havis tiun kapablon? Eble ĉar li ne es<!--
-->tis tre forta, kompare kun la aliaj knaboj. Sekve, se okazis batalo,
li ne povis superforti ilin. Li nur povis forkuri. Tial li iom post
iom plibonigis sian kur-kapablon. Nun, neniu el la fortuloj de lia
lernejo povis ĝiskuri lin. Sufiĉis, ke li ekkuru: neniu tuŝos lin.</p>

<p>Tiaj batal-situacioj prezentiĝis sufiĉe ofte – knaboj ja estas
knaboj, ĉu ne? – kaj ĉiufoje Peĉjo kuris pli bone. Sekve, lia koro
fortiĝis, li havis pli kaj pli bonan spiron, kaj la forton, kiu mankis
al liaj manoj, liaj piedoj kaj kruroj ricevis.</p>

<p>Ĝenerale, kiu postkuris Peĉjon, tiu post nelonge devis forla<!--
-->si la iradon, ĉar li baldaŭ ne plu povis spiri, tiel rapide Peĉjo de<!--
-->vigis lin iri. Peĉjo tiam rigardis post sin kaj plezure rimarkis, ke
la postkuranto, spirante pli kaj pli malfacile, komencas perdi la
rapidecon. Dume, la knabo mem daŭre spiris senprobleme kaj pli
kaj pli malproksimiĝis.</p>

<p>Tiel estis, ordinare. Sed ne ĉi-foje. Ĉi-foje la viro, kiu post<!--
-->kuris Peĉjon, estis ne nur alta, forta kaj timiga. Li estis ankaŭ ra<!--
-->pida.</p>

<p>Peĉjo timis. Okazis miskompreno. La afero komenciĝis,
kiam Peĉjo, ridante kun kelkaj kunuloj, eliris el la lernejo. Li ne<!--
-->vole ektuŝegis viron, kiu ĝuste tiumomente troviĝis tie, kiam
Peĉjo estis diranta ion al sam-klasano uzante vortojn, verdire,
kiujn oni devus neniam uzi. La viro miskomprenis, ke la ne tre
<!-- paĝo 50 -->
belaj – sed vivplenaj! – paroloj de Peĉjo direktiĝas al li. Li ege
malkontentis. Li estis eĉ multe pli ol malkontenta: kolera. Kiam li
turnis sin al Peĉjo kaj ekdiris per malamika voĉo ion, kion la
knabeto tute ne komprenis, ĉi-lasta jam eksentis teruran timon.
Sed kiam la grandulo, verŝajne ĉar Peĉjo, ne komprenante, ne
reagis kiel li volis, eklevis la manon por frapi lin, la lernejano
ekrapidis for kun la tuta rapideco de siaj junaj kruroj.</p>

<p>Kaj jen ĝi okazis. Kio okazis, vi demandas? La nekrede<!--
-->blaĵo. Sed antaŭ ol diri al vi, pri kio temas, mi devas priskribi la
lokon, ĉar tio estas grava.</p>

<p>Peĉjo, kurante, turnis sin al mallonga kaj mallarĝa strateto,
en kiu estas neniu pordo, neniu fenestro, same sur la dekstra flan<!--
-->ko, kiel sur la maldekstra. Estas nur longaj muroj. Unuflanke ja
tie staras malliberejo kaj aliflanke iu industria laborloko.</p>

<p>En tiu mallonga strateto la nekredeblaĵo okazis: Peĉjo flu<!--
-->gis.</p>

<p>Mi komprenas, ke vi ne estas certa, ĉu vi bone legis, ĉar la
afero estas eksterordinara. Sed tamen vi legis ĝuste. La knabo ek<!--
-->flugis. Kiel birdo flugas. Ne, ne tute kiel birdo, multe pli rekte,
multe pli laŭ-cele.</p>

<p>Lia celo ja estis klara: forkuri for de la terura sekvanto, kiu,
laŭ neniam okazinta sperto, kuris same rapide, se ne pli rapide ol
li. Peĉjo estis diranta al si: “Se mi nur povus jam esti ĉe la fino
de ĉi tiu strateto, antaŭ ol tiu ulo sin turnos en ĝin, li ne scius, ĉu
mi iris dekstren aŭ maldekstren.” Liaj kruroj ne povus porti lin
tien sufiĉe rapide, por ke la postkuranto ne vidu lin. Sed li tiom
deziris jam troviĝi tie, tiom streĉis ĉiujn fortojn, tiom kunigis
siajn tutajn volon kaj povon, ke... Nu, li ne scias, kion li faris. Li
deziris, li volis. Kaj jen li rimarkis, ke li flugas.</p>

<p>Post momento, antaŭ ol la kolera fortegulo alvenis al tiu
strateto, Peĉjo jam troviĝis ĉe ĝia angulo. Post la angulo, sufiĉos
trairi vojon, kaj li estos en parko. En la parko, ĉio fariĝos facila,
ĉar tie estas tiom da vojetoj, kiuj turne iras ĉiudirekte, ke ne plu
eblos lin trovi. En tiu parto de la parko, plej proksima al la an<!--
-->gulo de la strateto, kie la ekflugo okazis, neniam estas multaj per<!--
[paĝo 51]
-->sonoj. Hodiaŭ estis neniu. Neniu por helpi, eble, sed ankaŭ neniu
por malhelpi. Kiu povas scii? Plenkreskuloj ofte agas tiel strange
kun infanoj!</p>

<p>Ne rigardante post sin, Peĉjo volis kuri plu en la parko. Kaj
jen ree li flugis. Ne alte. Pro tio ne estus ĝuste kompari lin al bir<!--
-->do. Eĉ ne tutan metron super la vojeto. Sed liaj piedoj ne tuŝis la
teron dum eble dek kvin metroj. Kiam, de malproksime, li ekvidis
iun, kiu enparke promenis, li re-alteriĝis (re-al-ter-iĝis).</p>

<p>“Mi nun ne plu bezonas kuri,” li pensis. “Li ne plu trovos
min.”</p>

<p>Peĉjo decidis atendi kelkan tempon en la parko, antaŭ ol re<!--
-->veni hejmen, por lasi al la kolerulo la tempon perdi sian koleron
kaj reiri al siaj aferoj. Promenante en la parko, li miris pri tio, kio
okazis al li. “Mi kapablas flugi!” li ripetis al si, ĝoje. Li sin de<!--
-->mandis, ĉu tio envere okazis. “Estas nur unu maniero certiĝi,” li
diris al si, “mi reprovu”. Li ne volis tion fari antaŭ homoj kaj de<!--
-->cidis trovi lokon, kie promenas neniu. Tian trovinte, li ekkuris,
rapidiĝis kaj ek! Jen li flugis dum kelkaj metroj.</p>

<p>Vi kaj mi pri tio tiel miras, ke ni simple ne kredus lin, eĉ se
ni lin vidus. Sed por infano ĉio estas pli simpla. Peĉjo facile ak<!--
-->ceptis la fakton. La ideo, ke li verŝajne estas la sola homo sur Te<!--
-->ro, kiu kapablas flugi, ŝanĝis nenion en li. Li eĉ pensis, ke se tio
okazis al li, simila sperto verŝajne prezentiĝas al multaj aliaj infa<!--
-->noj.</p>

<p>Reveninte hejmen, li ne sciis, ĉu paroli pri tio aŭ ne. Unu<!--
-->flanke, li tre deziris, ke la aliaj sciu kaj rekonu lian neordinaran
kapablon. Aliflanke, li estis certa, ke oni ne kredos lin. Li devos
montri. Sed montri en la domo ne estos eble. Li do devos venigi
la tutan familion eksteren al taŭga loko. Kaj se tiam la afero ne
plu funkcios? Kiu scias? Li sentis tiun povon kiel ne plene certan,
ne necese daŭran. Eble ĝi estis nur momenta helpo de la dioj, kiu
ne ripetiĝos.</p>

<p>Post la manĝo, li rakontis la aferon al sia frato. Tiu kompre<!--
-->neble ne volis kredi. “Venu, mi montros al vi,” Peĉjo diris, kaj li
kondukis lin al la industria kaj mallibereja strateto, en kiu, ĉar ne
estis fenestroj, certe neniu lin vidos.</p>

<!-- paĝo 52 -->

<p>Li ekkuris, kunstreĉis la fortojn kaj... falis teren eĉ antaŭ ol
forlasi la vojon. Li provis refoje. Nova malsukceso. Post la tria
kaj lasta provo li sentis sin ridinda kaj malfacile sukcesis ne plori.
Sed plori antaŭ la frato ne estus akcepteble.</p>

<p>Post kiam ili revenis hejmen, li ne povis resti tie kun sia
malĝojo. Li bezonis pli certiĝi. Li decidis reiri, sola, al la strateto.
Li ekkuris eĉ antaŭ ol alveni al ĝi. Tuj post la angulo li rapidiĝis,
kaj ek! li senprobleme flugis ĝis la alia angulo.</p>

<p>Li sentis sin multe pli bone kaj iris al la parko. En ĝia
senhoma parto li ree ekflugis plej facile. Sed, anstataŭ plaĉe al<!--
-->teriĝi, kiel antaŭe, li falis teren. Kial? Ĉar virino alvenis kaj ko<!--
-->mencis turni la okulojn al li. Kiam la rigardo de tiu sinjorino tuŝis
lin, li jam estis falinta. Tiam li komprenis: “Mi kapablas flugi,
sed nur kiam neniu rigardas min”. Kaj la terura sekvo de tiu ri<!--
-->marko tuj venis: “Neniam oni kredos min.”</p>

<p>Kiam Peĉjo revenis hejmen, li sentis sin sola, terure sola. Li
sciis, ke li neniam havos amikojn, al kiuj li povos diri ĉion, vere
ĉion, kune kun ĉi tiu plej miriga parto de lia personeco. Li estis
ĝoja, ke li kapablas flugi. Sed li estis malĝoja, ke tiun veron li
devos porti en si kiel kaŝaĵon ĝis la fino de sia vivo.</p>

<p>Kaj eĉ mi, la instruisto, kiun li tiom amis, ke finfine, post
longaj jaroj de kaŝa vivo, li sentis, ke jen homo, al kiu li povas
raporti la faktojn, eĉ tiu amika kaj por li aminda viro, mi, ne suk<!--
-->cesis kredi lin.</p>

<h3>NOVAJ VORTOJ:</h3>

<p>angulo, batali, birdo, -int-, industrio, kapabla, klaso, koleri, konduki,
kompari, kruro, kuri, metro, momento, muro, nu, parko, promeni, rekta,
spiri, streĉi, teruro, tuŝi.</p>

<p>+ flug-ilo, plen-kresk-ulo.</p>

<!-- paĝo 53 -->

<h2>10. ĈU DIRI LA VERON?</h2>

<p>La ĉina verkisto Lusin foje rakontis, ke, kiam li estis lernej<!--
-->ano, li iam diris al la instruisto, ke li ŝatus verki. Li petis lian hel<!--
-->pon. “Kiel oni verkas?” li demandis. “Malfacile,” la instruisto
respondis, “jen mi rakontos al vi ion por klarigi.”</p>

<p class="steletoj">* *</p>

<p>Iam (la instruisto rakontis) estis familio, en kiu infano nas<!--
-->kiĝis. Vira infaneto. Ĉiuj familianoj, amikoj, samstratanoj venis
por rigardi la etulon kaj gratuli la gepatrojn. Ĉiuj estis tre ĝojaj.
Ĉiuj ankaŭ serĉis vortojn plej plaĉajn por kontentigi la gepatrojn.</p>

<p>“Rigardante lin,” unu diris, “mi vidas, ke li estos feliĉa. Li
riĉiĝos. Li havos multe da mono. Kaj dank' al tiu riĉeco, li povos
havigi al siaj gepatroj plej feliĉan maljunecon. Jes, vi estas
bonŝancaj: tiu estos vera riĉulo.”</p>

<p>La gepatroj havis larĝan, brilan rideton, kiam ili dankis la
parolinton pri tiuj belaj vortoj, kiuj ilin ĝojigis. Alia vizitanto
proksimiĝis al la liteto.</p>

<p>“Ho jes, vi estas bonŝancaj,” li diris. “Nur rigardu tiun vi<!--
-->zaĝon! Kia inteligenteco! Kia volforto! Tiu certe fariĝos iu grava
en la ŝtata oficistaro. Li iros alten, alten. Estas klare pri li, ke li
atingos tre altan lokon en la ŝtato, proksime al la ŝtatestro mem.
Eble mi troigas pri ĉi-lasta punkto, sed pro tiu inteligenta vizaĝo
oni povas antaŭvidi, sen povi erari, ke li atingos plej bonan situa<!--
-->cion, kiu ajn la vojo, sur kiun la vivo lin irigos.”</p>

<!-- paĝo 54 -->

<p>“Espereble, espereble,” diris la patro. “Mi dankas vin pro
tiuj belaj pensoj kaj vortoj.”</p>

<p>“Mi nur diras la veron, kiun mi legas sur ĉi tiu vizaĝo,” la
viro respondis.</p>

<p>“Vi estas vera amiko,” la patrino belvoĉis. “Viaj paroloj
tuŝis rekte mian koron, mi sentas min tute dankoplena.”</p>

<p>Ambaŭ gepatroj ridetis. Iliaj vizaĝoj elmontris plej profun<!--
-->dan ĝojon.</p>

<p>Venis la vico de tria persono. Estis juna viro. Longe li ri<!--
-->gardis la infaneton.</p>

<p>“Vi diras nenion, ĉu?” la patro diris.</p>

<p>“Ĉu vi aŭdis, kiel bele parolis pri li niaj amikoj, kiuj ĵus es<!--
-->primis siajn pensojn?” demandis la patrino. Sed la juna viro plu
rigardis senvorte.</p>

<p>“Nu, nu, ne estu timema,” la patro diris. “Certe ankaŭ vi
havas ideojn pri tio, kio okazos al ĉi tiu nia karuleto. Rigardu lin
bone. Certe vi ekscios ion pri li.”</p>

<p>Post refoje silenta momento, la viro rigardis al la gepatroj
rekte en la okulojn.</p>

<p>“Jes. Mi estas tute-tute certa pri io, kio koncernas lin. Pri
tio mi scias, ke ĝi estas la plej senmanka vero.”</p>

<p>La patro ridete reparolis:</p>

<p>“Diru do, diru do. Se vi scias kun plena certeco, tio ege in<!--
-->teresos nin.”</p>

<p>“Mi scias, ke li mortos,” diris la juna viro.</p>

<p>Peza silento ekokupis la ĉambron. La homoj ne plu kapablis
paroli, tiel ili miris, tiel nepermesebla ili trovis la sintenon de la
junulo.</p>

<p>Kaj post tiu silenta minuto, ili ĉiuj ekparolis kune, forte, tre
forte, kelkaj eĉ vere kriis.</p>

<p>“Ne eblas!”, “Kia sinteno!”, “Mi neniam imagus...”, “Plej
netaŭga diro!”, “Nekredeble!” oni aŭdis, kun multaj aliaj krioj
kaj paroloj, kiuj superis unu la alian, tiel ke nenio klare kompre<!--
-->niĝis.</p>

<p>La gepatroj rigardis la viron pli malame ol malĝoje, kvazaŭ
li estus rompinta ilian mondon kaj pro tio indus morti. La pli<!--
[paĝo 55]
-->multo el la vizitantoj simple ne povis elteni la situacion. Ili ko<!--
-->mencis frapi la junulon, kaj forkurigis lin, sekvante lin eksteren
kun krioj plenaj je malamo.</p>

<p class="steletoj">* * *</p>

<p>“Ĉu ne interese,” la instruisto daŭrigis, “ke tiuj, kiuj diris
malveraĵojn ĝojigis la gepatrojn kaj la tutan ĉeestantaron, kvan<!--
-->kam ĉiuj sciis, ke ili parolas pri aferoj, kiujn ili ne povas scii? Kaj
la sola, kiu kuraĝis diri la solan aferon, kiu estis tute-tute certa,
tiun oni frapis kaj kurigis for! Vi volas verki, vi diris. Ĉu vi volas
priskribi la veron? Aŭ diri malveraĵojn, por ke oni danku kaj
gratulu vin?”</p>

<p>“Mi volas diri nenion malveran,” Lusin decide respondis.</p>

<p>“Sed,” li aldonis post pripensa momento, “mi ankaŭ ne ŝa<!--
-->tus, ke oni frapu min, kriu al mi, kaj min perforte elkurigu. Kion
mi povus fari en simila situacio?”</p>

<p>“Se vi volas ne diri malveron, kaj tamen agi tiamaniere, ke
certe oni ne frapos vin, restas al vi nur unu eblo: rigardu la infa<!--
-->neton, ridetu, kaj diru: Ha, tiu knabeto! Ho, kia infaneto! Ha-ha!
Ho-ho!”</p>

<h3>NOVAJ VORTOJ:</h3>

<p>ambaŭ, ajn, atingi, ema, erari, gratuli, ho, imagi, inteligenta, ĵus, koncerni,
krii, kuraĝa, kvazaŭ, lito, pezi, profunda, punkto, silenti, vico.</p>

<!-- paĝo 56 -->

<h2>11. DUA RAKONTO PRI AFANTI</h2>

<p class="enkonduko">(Por ke vi ne tro lacigu vian kapon provante kompreni
malfacilajn verketojn, ni prezentos al vi de tempo al tempo ra<!--
-->konteton pri la kara Afanti, kiun vi ekkonis komence de ĉi tiu li<!--
-->bro. Tiuj rakontoj enhavos nur du aŭ tri novajn vortojn.)</p>

<p>La reĝo foje demandis al Afanti:</p>

<p>“Afanti, se oni dirus al vi: vi povas ricevi unu el du aferoj,
monon aŭ justan koron, kion vi elektus?”</p>

<p>Afanti eĉ ne prenis la tempon pripensi.</p>

<p>“Monon,” li tuj respondis.</p>

<p>La reĝo ege miris.</p>

<p>“Ĉu vere tion vi farus?” li diris. “Mi ne komprenas vin. Mi
tute certe elektus justecon. Mono, mono, tio estas plej ordinara.
Sed justeco estas io alia. Vi povas travojaĝi la mondon: vi rimar<!--
-->kos, ke justajn korojn oni ne trovas facile.”</p>

<p>“Ho granda reĝo!” sonis la voĉo de Afanti. “Homo ĉiam
deziras havi tion, kio mankas al li, ĉu ne? Kion vi elektus, tio po<!--
-->vas esti nur, kio al vi mankas...”</p>

<h3>NOVAJ VORTOJ:</h3>

<p>justa, reĝo.</p>

<p>+ de tempo al tempo; preni la tempon.</p>

<!-- paĝo 57 -->

<h2>12. LA VIRO POR ŜI</h2>

<p>“Li estas tre malfeliĉa, vi scias.”</p>

<p>“Ho jes, mi scias. Mi tro scias. Sed tio ŝanĝas nenion. Mi ne
plu povis resti kun li.”</p>

<p>“Kial?”</p>

<p>Ŝi rigardis sian amikinon. Ŝi ĉiam alte estimis ŝiajn opiniojn
kaj ne bone komprenis, kial, ĉi-foje, ŝi ne estis certa, ĉu ŝi volas
aŭ ne volas daŭrigi la interparolon.</p>

<p>“Mi malestimas lin. Oni ne povas vivi kun iu, kiun oni mal<!--
-->estimas, ĉu?”</p>

<p>“Verŝajne ne. Sed mi ne komprenas, kiel povis okazi, ke vi
ĉesis lin estimi. Li...”</p>

<p>“Li ne estas viro,” ŝi interrompis. “Kaj mi bezonas viron.
Veran viron.”</p>

<p>“Ne viro, li, ĉu? Tia sportulo!”</p>

<p>“Ĝuste. Ĉiuj eraras pri li pro lia sportula aspekto. Kiam li
sportas, li ŝajnas forta kaj kuraĝa, klare, sed fakte...”</p>

<p>“Mi ne kapablas imagi, ke li montriĝas alia en la ĉiutaga vi<!--
-->vo. Mi ĉiam trovis lin plej kara.”</p>

<p>“Ĝuste. Vi uzas ĝustan vorton. Li estas kara. Li estas amin<!--
-->da. Li estas bonkora. Li estas ĝoja kaj feliĉa. Li ĉiam estas prava.
Tio kolerigas min!”</p>

<p>“Mi ne komprenas. Ĉu ne estas agrable esti kun aminda,
bonkora kaj ĝenerale prava junulo?”</p>

<p>“Estas plej malagrable. Oni sentas, kvazaŭ oni estus, ne kun
viro, sed kun servisto. Kion ajn mi petas, li faras tuj. Li neniam
kontraŭstaras. Li neniam decidas. Ĉiam estas mi, mi, mi. ‘Kiel vi
volas, mia kara, kiel vi volas’ (ŝi diris tion per moka, knabineca
<!-- paĝo 58 -->
voĉo). Tio igas min kolera. Ŝajnas, ke li ne havas propran perso<!--
-->necon. Li ne vivas, li obeas.”</p>

<p>La amikino ŝin rigardis per brilaj okuloj.</p>

<p>“Nu, al mi tio certe plaĉus,” ŝi diris. Kaj enpense ŝi ĝojis
pri la fakto, ke li nun iĝis libera.</p>

<p>“Eble vi...” ŝia kunulino komencis diri, kaj malestima es<!--
-->primo bildiĝis sur ŝia vizaĝo. “Sed tian personecon mi ne elpor<!--
-->tas. Li estas tro mola. Viro, kiu estas mola, ne estas viro, ĉu? Se
li ne kapablas kontraŭstari min, kiel li povus defendi min en la
vivo? Viro devas esti forta, kaj forto estas io alia ol kapablo porti
kaj levi pezajn objektojn. Forto estas kapablo kontraŭstari al pre<!--
-->mo. Mi ne povas diri, ke mi premis lin forte, sed neniam li faras
ion alian ol akcepti mian vidpunkton.”</p>

<p>En la kafejo, ili sidis ĉe sia kutima tablo. Ili ne rimarkis, ke
Ivano, la viro, kiu servis la trinko-dezirantojn, staris kiel kutime
malantaŭ ili kaj subaŭskultis. Ĉiusemajne la du amikinoj renkon<!--
-->tiĝis tiuloke. Kaj ĉiusemajne ili interesis, kaj, ofte, amuzis lin. Ili
ja ĉiam venis je horo, kiam li havis malmulton por fari. Ili estis
trankvilaj en sia kutima kafeja angulo. Kaj li ĝojis, ke ili ĉiam tiel
interese plenigas tiun por li malplenan duonhoron.</p>

<p class="steletoj">* * *</p>

<p>Samkafeje, samtable, samhore, ses monatojn poste.</p>

<p>“Mi aŭdis, ke vi disiĝis.”</p>

<p>“Jes. Mi ne povis resti kun li. La vivo ne eblas kun tia ulo.”</p>

<p>“Kial? Vi ĉiam diris, ke vi volas virojn tre virajn. Ĉu li ne
estas tia?”</p>

<p>“Se vi nur scius! Ne estis eble igi lin agi laŭ miaj deziroj. Li
volas ĉiam ordoni. Li volas esti la estro. Mi bezonas liberecon, mi
bezonas kontentiĝon. Sed se io ne plaĉis al li, ĉu vi opinias, ke li
venis al mi kun propono fari laŭ mia bontrovo? Tute ne. Li volis,
ke <i>mi</i> faru laŭ lia deziro.”</p>

<p>“Ĉu li neniam konsideris vin, viajn dezirojn, viajn gus<!--
-->tojn?”</p>
<p>“Jes, jes, se tio taŭgis por li. Sed ne ĉiam. Se ni havis la
<!-- paĝo 59 -->
saman ideon, ne estis problemo. Sed kiam mi deziris ion, kaj li
ion alian, li ne akceptis aliĝi al mia deziro. Li trovis, ke li estas la
estro en la paro, kaj ke kiam niaj voloj batalas, li devas superforti
min.”</p>

<p>“Almenaŭ tiu ne estas mola!”</p>

<p>“Li imagas, ke ordoni kaj estri, tio estas agi virece. Sed mi
ŝatas viron, kiu havas konstantan konsideradon al la virino, kun
kiu li estas. Tiu virisma sinteno estas plej malagrabla. Konstante
ŝajnis al mi, ke mi troviĝas antaŭ muro. Muro senporda. Oni ne
povas movi lin pli ol muron, oni povas fari nenion, nur sekvi. Li
ĉiam antaŭiras, ĉiam proponas, ĉiam decidas, ĉiam organizas. Li
igis min senti min infano.”</p>

<p>Kiel kutime, Ivano troviĝis malantaŭ ŝi kaj aŭskultis kun
intereso, sed nek ŝi nek ŝia amikino rimarkis lin.</p>

<p>“Li ĉiam postulas tion aŭ tion ĉi,” ŝi daŭrigis. “Ĉu vi povus
vivi kun postulema viro?”</p>

<p>“Tio dependus de lia personeco, de lia maniero postuli.
Kelkfoje postulemo devigas onin pliboniĝi.”</p>

<p>“Viaj pensoj estas strangaj, fojfoje,” ŝi diris kun miro, kun
kiu miksiĝis iom da malestimo. “Por mi, tio estas neakceptebla;
fino; fina punkto. Jen vi nun scias la kaŭzon, pro kiu ni disiĝis.
Ne estis eble daŭrigi.”</p>

<p class="steletoj">* * *</p>

<p>Kiam ili revenis la postan semajnon okazis io stranga al
Ivano. Kiel kutime, li troviĝis je sia loko, de kie li superrigardis
la kafejon, atendante la mendojn. Sed ĉi-foje, la du junulinoj ne
povis havi la kutiman tablon, ĉar iu jam sidis tie. Kaj anstataŭ vi<!--
-->di ilin de malantaŭe, kiel kutime, Ivano vidis ilin rekte antaŭ si.
Neniam antaŭe li vere rimarkis, kiel bela ŝi estas.</p>

<p>Dum li rigardis ŝin, lia koro batis pli kaj pli rapide. Sentoj
turniĝis en li, strangaj sentoj, kiajn li antaŭe neniam spertis. Li
deziris esti kun ŝi. Li deziris teni ŝin en siaj brakoj, premi ŝin
forte al si, tuŝi ŝin per amoplenaj manoj. Amplenaj, ĉu? Jes, li ek<!--
-->komprenis, preskaŭ terure: li amas.</p>

<!-- paĝo 60 -->

<p>Kaj jen li ekridetis al si. Li aŭdis ŝin tiel ofte! Li sciis tre
ĝuste, kian viron ŝi deziras. Li estos tia viro. Estos facile, konante
tiel bone ŝiajn gustojn. Li skribis kelkajn vortojn sur papero, kiun
li transdonis al ŝi. Tia agmaniero kaŭzos en ŝi miron, kiu certe
tuŝos ŝian koron. Estis invito vespermanĝi kun li.</p>

<p class="steletoj">* * *</p>

<p>“Ivano ne plu laboras ĉi tie, ĉu?”</p>

<p>“Ne. Kiam mi forsendis lin, dirante, ke li ne estas viro taŭga
por mi, li sciis, ke ne plu estus eble vidi min ĉi tie ĉiusemajne. Mi
komprenigis al li, ke mi ne ŝanĝos mian kutimon kaftrinki ĉi-loke
kun vi, nur pro tio, ke li kaj mi dum kelka tempo estis kune. Li do
serĉis ion alian. Li nun laboras en la stacidoma trinkejo.”</p>

<p>“Jen plia knabo, kiu ne sukcesis kontentigi vin!”</p>

<p>“Kiel Ivano povus? Kelkfoje li provis ludi la estron. Li al<!--
-->prenis ordonajn sintenojn, volis ĉion direkti. Li aspektis forta en
tiaj okazoj, sed kun forteco malagrabla por mi, ĉar li sentigis al
mi ian superecon. Sed tion li rimarkis, kaj tiam li iĝis mola kiel
printempa floro en vespero somera. Li faris ĉion, kion mi volis, li
montriĝis tiel ema plaĉi al mi, ke nenio plu restis el lia bela vira
supereco. Tiu knabo estas tro ŝanĝiĝema. Mi bezonas iun, kiu
konstante restas si mem. Mi neniam povus kutimi vivi kun tia
ulo.”</p>

<p>“Kaj jen vi retroviĝas sola, ĉu ne terure?”</p>

<p>“Terure jes. Mi ne elportas solecon. Tiom pli terure estas,
ĉar ĉiuj miaj amikinoj havas knabon, kun kiu ili sentas sin bone.
Kial tiu feliĉo neniam okazas al mi? Vere mi ne komprenas. Kial
mi devas ĉiam retroviĝi sola, sola, sola, dum mi tiom bezonas
iun?”</p>

<p>La alia nenion diris. Ŝi konis sian amikinon sufiĉe bone por
scii, ke tiu ne estis preta akcepti la veron pri si.</p>

<p>‘Ŝi ne akceptas la Teron’, ŝi pensis, ‘ŝi ne akceptas la vivon
sur ĉi tiu nia Tero, en ĉi tiu nia mondo. Ŝi ne akceptas la regulojn
de la vivo. Oni povas kontentiĝi nur, se oni deziras ion, kio estas
ebla. Kaj ĉio, kio estas ebla, sur ĉi tiu Tero, estas mankohava.
<!-- paĝo 61 -->
Kiel ŝi povas tion ne vidi? Ĉu eble la vivo estis tro facila por ŝi?
Aŭ tro malfacila? Sed ŝi neniam sentas sin bone, ĉiam dezirante,
kion ŝi ne elportas, kaj ne elportante, kion ŝi deziras. Ĉu sian
kontraŭdiron ŝi iutage vidos? Ĉu tio igos ŝin ŝanĝi sian sintenon?’</p>

<p>La rigardo, kiun ŝi direktis al sia samtablulino, estis plena je
amikeco. Sed en la kunulinaj okuloj legiĝis responde nur males<!--
-->timo, pliafoje.</p>

<p>Senvorte ŝi ekstaris, kaj iris for.</p>

<h3>NOVAJ VORTOJ:</h3>

<p>amuzi, bati, brako, defendi, gusto, kutimi, mendi, miksi, moki, mola, obei,
objekto, ordoni, paro, postuli, prava, premi, proponi, regulo, somero,
sporto, stacio.</p>

<p>+ kontraŭ-diri, kontraŭ-stari, vid-punkto.</p>

<h2>13. LA RESANIGO</h2>

<p>La urbeto estis belega sub la suno. Malproksime, la suproj
de la alta montaro brilis, blankaj pro neĝo. Sed kie ni sidis, la
verdaĵoj montriĝis plej printempaj, kaj la penso, ke tie supre po<!--
-->vas esti malvarme, eĉ ne prezentiĝis al ni. Jes, de sur tiu altaĵo,
kie ni sidis, ni havis larĝan vidon al la malnovaj domoj, al la
mallarĝaj stratoj, al la tuta dormema urbeto, kaj tiun vidon mi
ĝuis. Beleco ĉiam forte tuŝas mian koron.</p>

<p>La sono, kiun subite eligis mia kunulo, estis kvazaŭ dolora,
kaj mi streĉe ekrigardis lin. Li estis mezjuna indiano, ne tre pa<!--
-->rolema, kiel multaj el tiuj indianoj en la Ameriko, kiun ni nomas
latina, kvankam ĉi-lande la latineco ne estis tre videbla, se ĝi en<!--
[paĝo 62]
-->tute ekzistis. Inter la moviĝemaj, rapidvortaj, ridemaj italoj, kiujn
mi konis – kaj al kiuj min pensigis, eble malprave, la vorto “lati<!--
-->na” – kaj ĉi tiu malrapida, silenta, serioza popolo mi ne vidis
multon komunan.</p>

<p>“Ĉu vi sentas vin bone?” mi demandis. “Ĉu io doloras al
vi?”</p>

<p>Lia vizaĝo esprimis teruran doloron, doloron tiel fortan – mi
pensis – ke li eĉ ne povis aŭdi miajn vortojn.</p>

<p>“La indianoj povas travivi terurajn dolorojn sen esprimi ion
ajn,” antaŭe diris al mi blanka loĝanto de la ĉefurbo. “Ili restas
senmovaj, senesprimaj, eĉ kiam ili ege suferas.” Eble. Mi ne raj<!--
-->tus tion priparoli, kun tiom malmulte da sperto ĉi-lande. Sed jam
plurfoje mi rimarkis, ke inter tio, kion diras la homoj en la ĉefur<!--
-->bo, kaj la vera vivo vilaĝa ekzistas konsiderinda diferenco.</p>

<p>“Kio okazas al vi?” mi plu demandis. “Vi aspektas, kvazaŭ
vi ege suferus.”</p>

<p>Li rigardis min kun tia dolora esprimo, ke mi eksentis pro<!--
-->fundan kompaton al li. Sed kompato neniam helpas, ĝi eĉ ofte
estas iom supereca sento, kaj mi bedaŭris tiun mian naturan rea<!--
-->gon. Neniakoste mi akceptus, ke li sentu sin malsupera.</p>

<p>Liaj okuloj tenis la miajn en tiel prema rigardo, ili tiel forte
petegis pri helpo, ke mi sentis egan malkomforton. Iu, tre profun<!--
-->de en li, vokis min kvazaŭ per forta kria voĉo, sed tiu voĉo estis
silenta, kaj la voko esprimiĝis nur per la rekta rigardo de la nigraj
okuloj, per la nehome dolora vizaĝo.</p>

<p>Mi prenis lian manon, tenis ĝin en mia, metante en miajn
movetojn kiel eble plej multe da amikeco. Ŝajnis, ke la doloro
iomete malpliiĝas.</p>

<p>“Ĉu vi povas diri ion nun? Ĉu vi povas klarigi?”</p>

<p>“Dankon,” li nur diris komence. Sed lia stato pliboniĝis, ĉar
rideto – mallarĝa, certe, sed tamen vera – subite formiĝis.</p>

<p>“Vi timas, ĉu ne?” li diris. “Vi volus helpi, kaj ne scias,
kion fari. Vi sentas kompaton. Kaj via senhelpeco ĝenas vin.”</p>

<p>Mi miris, kiel ĝuste li komprenis miajn sentojn.</p>

<p>“Vi tute pravas,” mi respondis. “Mi volus helpi, sed ne
scias kiel, kaj tio ĝenas min.”</p>

<!-- paĝo 63 -->

<p>“Vi blankuloj ĉiam volas fari ion. Agi. Batali. Superi. Vi
neniam lasas la aferojn fariĝi mem. Vi ne scias meti vin en la ma<!--
-->nojn de Dio. Kaj pro tio vi multege suferas.”</p>

<p>Mi ne sciis, kion respondi, kaj restis silenta.</p>

<p>“Ne zorgu,” li post momento diris. “Mi scias. Estas ĉiufoje
simile. Jen nun ĝi malaperas.”</p>

<p>“Kio?”</p>

<p>“La malbono.”</p>

<p>“Kion vi volas diri?”</p>

<p>“Vi venis ĉi tien por studi la indianan arton sanigi, ĉu ne?
Nu, vi ĉeestis sanigadon.” Li profunde spiris plurfoje, tre malra<!--
-->pide, kaj plu diris:</p>

<p>“Jes, jes, mi venigis ĝin al mi, kaj nun mi ĝin eligas, iom
post iom. Ni atendu ankoraŭ iomete, ĉar mi estas tro malforta por
iri tien tuj.”</p>

<p>Mi ne komprenis multon el liaj paroloj. “Iri kien?” mi de<!--
-->mandis.</p>

<p>“Al Panĉo. Vi vidis lin, ĉu ne?”</p>

<p>Ho jes, mi vidis Panĉon. Homo plej kompatinda. Mi ne
priskribos al vi lian malsanon, ĉar vi ne konas la fakajn vortojn,
kaj estus tro malsimple. Mi nur diru, ke li havis tre gravan malsa<!--
-->non, malfacile kuraceblan, sed ege dolorigan. Rezulte de tiu mal<!--
-->sano, li perdis la etan laboron, kiun li havis, kaj pro la manko de
mono, lia familio danĝere ekiris la vojon, kiu iras de terura mal<!--
-->riĉeco al eĉ pli terura neni-havo.</p>

<p>Ni restis duonhoron silentaj. Mi rigardis la montojn kun la
blankaj suproj, tie fore, kaj mi trovis stranga la ekziston de vide<!--
-->bla neĝo ĉe tiu varmo. Por mi, kiu venis el Centra Eŭropo, simila
varmo ne povis kunekzisti kun neĝo. Mi ĝuis la purecon de la ae<!--
-->ro, la bluan ĉielon, la belecon de tiu urbeto, aŭ vilaĝego, kompa<!--
-->tinde malriĉa, sed bela, dum mi konis tiom da riĉaj urboj, kiuj ege
malbelis.</p>

<p>Estas malfacile priskribi, kion mi sentis. La vorto “alteco”
tion eble elvokas. Mi sentis min en ia alteco. Ne ĉi-monda, ne
ĉi-tera, kiel diri? Preĝa. La ĝua rigardo al belaĵoj, la plena silen<!--
-->to, la kunsento kun la eksterordinara sperto de mia kunulo, la
<!-- paĝo 64 -->
ideo, ke mi nenion komprenas, sed multon sentas pri li, ĉio ĉi es<!--
-->tis iurilate kvazaŭ kontakto kun iu supernatura ekzistejo. Kaj ĉu
ne tion oni nomas preĝo? Jen kiel eble pli bone mi povus traduki
tiun travivaĵon: mi sentis, pli forte ol iam ajn antaŭe, la ĉeeston
de bono ĉirkaŭ mi. Tiu indiano disradiis plej altan kaj profundan
bonon, kaj ankaŭ la tuta ĉirkaŭaĵo iel diskantis pri boneco al mi.</p>

<p>Li ekstaris. “Mi estas sufiĉe forta nun, ni povas iri.”</p>

<p>Kiam ni atingis la dometon de Panĉo, tiu staris ĉe-porde,
atendante lin. Panĉo, kiu kuŝis dum pluraj semajnoj, nin akceptis
kun ĝojplena vizaĝo.</p>

<p>“Mi estas ankoraŭ malforta,” li klarigis, “sed ĝi estas for,
mi sentas, ke ĝi estas for.”</p>

<p>“Ne reiru labori tuj,” la sanigisto diris. “Povus esti nur la
penso: vi povus malveri al vi pro troaj espero kaj deziro. Ni aten<!--
-->du certiĝi. Mi revenos.”</p>

<p>Post du tagoj, kiam ni revenis, estis klare, ke Panĉo resa<!--
-->niĝis. Li estis preta reiri labori.</p>

<p>“Jen, por vi,” li diris al mia kunulo. Kaj li enmanigis al li
ion. Estis poto, poto el tero, belega, kun eksterordinaraj koloroj.
Videble ĝi estis la plej bela havaĵo, kiu restis al li.</p>

<p>La sanigisto ĝin redonis. “Ne,” li diris. “La tagon, kiam mi
akceptos pagon por mia sanigado, la povo forlasos min. La kapa<!--
-->blo resanigi estas dono, kiun mi ricevis, kaj mi ne rajtas ricevi
pagon por ĝi, sub iu ajn formo. Mia pago estas la feliĉo, kiun mi
legas el viaj okuloj.”</p>

<p>Ni foriris.</p>

<p>Survoje mi demandis lin, kvankam mi estis preskaŭ certa, ke
li ne volos respondi:</p>

<p>“Kiel vi faras? Kio estas via metodo?”</p>

<p>“Mi ne rajtas diri. Sed eĉ se mi dirus, vi ne komprenus, vi
ne kredus. Vi ja ne kredas je la ekzisto de tiuj fortoj, kiujn mi al<!--
-->vokas. Mi povas diri nur ĉi tion: kiam mi de malproksime resani<!--
-->gas iun, mi devas dum iu daŭro suferi tre forte la doloron de la
malsanulo. Kiam la malsano forlasas lin, ĝi devas pasi tra mi. Tio
estas terura horo, ĉar mi sentas en sufiĉe nelonga tempo la tuton
de la sufero de la alia.”</p>

<!-- paĝo 65 -->

<p>“Kaj vi neniam akceptas pagon, ĉu?”</p>

<p>“Mi ne povus. Mi perdus la povon.”</p>

<p>“Eĉ ne donon de objekto?”</p>

<p>“Eĉ ne aĵojn.”</p>

<p>“Vi estas bona homo,” mi diris.</p>

<p>Kaj li respondis kun kortuŝa simpleco:</p>

<p>“Mi ne scias.”</p>

<h3>NOVAJ VORTOJ:</h3>

<p>bedaŭri, blanka, blua, danĝero, diferenco, dolori, ĝeni, ĝui, indiano, italo,
kazo, komforto, kompati, komuna, kuraci, latina, neĝo, nigra, poto, rezulti,
serioza, stato, subita, suferi, voki.</p>

<p>+ el-voki.</p>

<h2>14. LEONA SUKCESO</h2>

<p>Ne malproksime de vilaĝo, sed ankaŭ ne proksime al ĝi,
samloke vivis homo kaj besto. La homo estis virino, la besto leo<!--
-->nino.</p>

<p>Videblis, ke la virino baldaŭ naskos infanon, kaj same an<!--
-->kaŭ la leonino havis en si idon, kiu certe naskiĝos post ne tre
longe.</p>

<p>Fakte, ambaŭ inoj naskis samtempe, tiel ke la knabeto kaj la
leonido komencis sian vivon unu apud la alia. Ĉiumatene la viri<!--
-->no kaj la leonino foriris por serĉi manĝaĵon, kaj la infano restis
kun la leonido. Ambaŭ ludis kune kaj bone amuziĝis. Ambaŭ ler<!--
-->nis la multegajn aferojn, kiujn vivo instruas al tiuj, kiuj ĉiutage
interrilatas kun naturo.</p>

<!-- paĝo 66 -->

<p>Tiel la ido de homo kaj la ido de leono kune kreskis. Ili di<!--
-->ris unu al la alia, ke, kio ajn okazu, neniam ili disiĝos. La leonido
sciis, ke ĝi estas la pli forta, kaj ĝi promesis al la hometo, ke ĝi
defendos lin kontraŭ ĉiaj danĝeroj, kontraŭ ĉiaj malamikoj.</p>

<p>Sed venis terura tago. Foje, ja, la leonino ne sukcesis trovi
beston, kiun ĝi povis mortigi por alporti al la ido, tiel ke ambaŭ
povu sate manĝi ties viandon. La du malsatis, kaj malsato kaŭzas
suferon. Ĉi-foje ĝi krome kaŭzis koleron: la leonino koleris pri
sia malsukceso trovi viandon, kaj ankaŭ pro la timo perdi sian
famon de bona viando-donanto por sia ido. La kolero perdigis al
ĝi la kapon. La leonino saltis sur la virinon, kaj ŝin mortigis. Ĝi
alportis la korpon al sia leonido, por ke tiu satiĝu manĝante el ĝi.</p>

<p>Sed la leonido siavice ekkoleris kaj malkonsentis manĝi.
Ĝia amiko, al kiu ĝi sin ligis per por-tut-viva promeso, ploris kaj
ploregis. Kaj tio igis la leonidon tiel malfeliĉa, ke ĝi decidis mor<!--
-->tigi la propran patrinon. Jes, ĝis tio ĝin venigis la promeso resti
por ĉiam kor-ligita al sia amiko. Alsaltita de la ido, la leonino
baldaŭ mortis.</p>

<p>Vi certe komprenos, ke la du amikoj ne plu povis vidi la lo<!--
-->kon, kie okazis tiuj teruraĵoj, kvankam estis la loko, kie ili kune
travivis sian infanecon kun multe da ludoj, ridoj kaj plezuro. Ili
do decidis foriri.</p>

<p>Tiel okazis, ke la du junuloj, la homa kaj la leona, iutage
alvenis ĉe alia vilaĝo, kaj nek proksime al ĝi, nek malproksime,
ili konstruis sian loĝejon. Tie ili plu grandiĝis kune kaj iĝis pli
kaj pli spertaj en la arto plej bone vivi en plena, senhoma naturo.</p>

<p class="steletoj">* * *</p>

<p>Foje la knabo, nun plenkreska, iris preni akvon ĉe fonto, kaj
tie troviĝis, kiam alvenis knabino neimageble bela. Li salutis ŝin,
kaj ŝi respondis per tre malforta voĉo, timeme mallevante la ka<!--
-->pon.</p>

<p>Sed post momento ŝi relevis ĝin kaj ekrigardis lin rekte en la
okulojn. Ankaŭ ŝi trovis lin ŝatinda. Lia natura aspekto, lia vide<!--
-->bla forto kaj io tre bonkora, kio legiĝis el lia esprimo, ege plaĉis
<!-- paĝo 67 -->
al ŝi. Ili ridetis unu al la alia. Ili ekridis. Ili kune parolis, pli longe
ol ŝi devus laŭ la ordono de la patro. Sed ili ne disiĝis antaŭ ol
decidi, ke ili revidos unu la alian.</p>

<p>Ekde tiu tago, ili regule renkontiĝis. La leono foje venis kun
sia amiko kaj komprenis la amon, kiu disvolviĝis inter la du geju<!--
-->nuloj. Kaj ĉar li kapablis ĝuste juĝi la homojn, kaj ŝatis belecon,
li plene konsentis kun la ideoj de sia amiko.</p>

<p>“Ĉu vi konsentus iĝi mia edzino?” la junulo foje kuraĝis
demandi.</p>

<p>“Vi scias, ke mi trovas vin agrabla. Mi scias, ke vi amas
min kaj ke vi estus bona edzo. Sed la afero certe ne eblas, ĉar vi
ne estas riĉa. Kiel vi povus pagi mian patron?” ŝi diris, ege mal<!--
-->ĝoja.</p>

<p>“Mi ne estas riĉa je aĵoj, sed mi scias multegon pri la natu<!--
-->ro, kaj ĉiuj bestoj amikas al mi. Ĉu tio ne estas riĉeco? Kaj se vi
scius pri la kantoj en mia koro, la pensoj en mia kapo, la dancoj
en mia tuta korpo, vi trovus tie riĉecon, kiun vi ne trovus eĉ... eĉ
en... eĉ en... nu, kiun vi trovus nenie.”</p>

<p>“Sed mia patro...”</p>

<p>“Ne temas pri via patro,” li diris. “Temas pri vi kaj mi. Ĉu
vi povus vivi kun mi en naturo, aŭ ĉu vi bezonas la komforton de
vilaĝo?”</p>

<p>“Mi pretus vivi kun vi en naturo. Ĉia-okaze, vi ne loĝas
malproksime de la vilaĝo kaj mi facile konigus miajn amikinojn al
vi. Sed vi ne komprenas la problemon. Mi estas la filino de la vi<!--
-->laĝestro. Li ne ellasos min senpage.”</p>

<p>Kaj ŝi subite ekploris.</p>

<p>“Mi trovos solvon al la problemo,” li diris. “Mi promesas al
vi. Vi vivos kun mi kaj estos feliĉa. Ne ploru, ne malĝoju. La vi<!--
-->vo estos bela por ni. Mi trovos solvon en mia ena riĉo aŭ en la
riĉo de miaj amikoj la bestoj.”</p>

<p>Reveninte hejmen, li rakontis la aferon al la leono. Ambaŭ
longe pripensis. Solvon ili efektive trovis.</p>

<p>Post kelkaj tagoj, la filino de la vilaĝestro promenis kune
kun aliaj knabinoj el la vilaĝo. La leono paŝis malantaŭ ŝi,
kaŝante sin malantaŭ la arboj aŭ aliaj kreskaĵoj, por ke ŝi ne vidu
<!-- paĝo 68 -->
lin. Ĝi tion faris bone. Ŝi tute ne supozis, ke iu interesiĝas pri ŝi.</p>

<p>Kiam ili alvenis ĉe la rivero, tie, kie la virinoj, kun multaj
gajaj interparoloj kaj ridoj, purigas la vestojn, ĝi decidis agi. Ek!
Ĝi saltis sur ŝin. La aliaj virinoj, kun krioj de teruro, diskuris for.
La leono zorgis kaŭzi al la belulino neniun doloron, sed ĝi tenis
ŝin tre forte, tiel forte, ke ŝi ne povis liberigi sin. Ŝi ege timis, ne
komprenante, kio okazas. Tamen, mire, ŝi rimarkis, ke tiu leona
teno tute ne dolorigas ŝin.</p>

<p>La virinoj iris raporti al la vilaĝestro, kio ĵus okazis. Li sen<!--
-->dis la plej fortajn virojn al la rivera lavejo, sed neniu sukcesis su<!--
-->perforti la leonon. Tiu eligis tiel terurajn sonojn, kaj montris sin
ĉiurilate tiel timiga, ke ĝi senkuraĝigis eĉ la plej sen-timajn el la
vilaĝa viraro.</p>

<p>Ĉiuj viroj formis rondon por diskuti pri la afero, ne tro
proksime al la leono, sed tamen en loko, kie tiu estis bone vide<!--
-->bla.</p>

<p>Kaj jen alvenis nia amiko, aŭ pli ĝuste la amiko de la leono.
Li salutis la vilaĝestron kaj diris:</p>

<p>“Se vi volas, mi povas liberigi vian filinon.”</p>

<p>“Ĉu vere?” la ĉefo diris. Li ne sciis, kian sintenon alpreni.
Unu-flanke, li malestimis tiun strangulon, kiu vivis sola ekster la
vilaĝo. Sed aliflanke, tiu knabo, vivanta tiel proksime al naturo,
eble pravis, kiam li parolis pri sia kapablo deleonigi lian filinon.</p>

<p>“Se vi tion povas fari, faru. Mi profunde dankos vin.”</p>

<p>“Mi faros tion nur je unu kondiĉo,” la junulo respondis.
“Ke vi akceptu min kiel edzon de via filino.”</p>

<p>“Kion? Vi volas edziĝi al mia filino, ĉu? Vi, ĉu vere?”</p>

<p>Tio estis tro. La vilaĝestro koleregis. Kiel tiu juna knabo,
kiu venas de oni-ne-scias-kie, sen patro, sen patrino, vivanta kiel
besto, senscia pri homaj kutimoj kaj pri la devo montri per sia
sinteno malsuperecon al la ĉefo, kiel tia ulo kuraĝas peti fordonon
al li de vilaĝestra filino, tio estis nekomprenebla, neimagebla, tio
estis bato al la tuta socia vivo vilaĝa.</p>

<p>“Kion vi respondas? Ĉu jes? Ĉu ne?” la junulo diris.</p>

<p>“Unue iru lerni, ke oni ne parolas tiamaniere al vilaĝa ĉe<!--
-->fo,” vizaĝfrapis la respondo.</p>

<!-- paĝo 69 -->

<p>Multaj koleraj vortoj interbatiĝis en la kapo de la junulo,
sed li silentigis ilin. Ne estus bone respondi en maniero, kiu igos
la patron malamika al li.</p>

<p>“Se vi preferas, ke ŝin liberigu viaj militistoj, mi konsentas.
Mi tute ne volis devigi vin uzi miajn servojn,” li diris per afabla
voĉo, sentima kaj senkolera. “Estis nur propono.”</p>

<p>Kaj li foriris.</p>

<p>La vilaĝanoj provis fari ion, sed ili timis, ke se ili tro mal<!--
-->kontentigas la leonon, ĉi-lasta mortigos la knabinon. Tia rezulto
estus pli malbona ol ŝia nuna mallibereco.</p>

<p>La vilaĝestro longe enpensiĝis. Sed kiel ajn li turnis la pro<!--
-->blemon en sia kapo, ne troviĝis alia solvo ol voki la junulon. Al<!--
-->menaŭ tiu provu. Eble, se oni devigos lin fari ion, li montriĝos ne
pli kuraĝa, ne pli kapabla ol la vilaĝanoj. Li sendis iun voki lin.</p>

<p>Kiam la junulo revenis, ĉiuj vilaĝanoj sekvis lin, ne tute
proksimen, sed sufiĉe por vidi, kio okazos. Li paŝis rekte al la
leono, venis tute proksimen al ĝi, rigardis ĝin en la okulojn. Kiam
li metis la manon sur ĝian kapon, el la ĉeestantaro aŭdiĝis sono
de estima ekmiro.</p>

<p>“Amiko leono,” li diris per voĉo samtempe forta kaj tute
trankvila, “bonvolu ellasi ŝin. La vilaĝestro diris, ke ŝi estos mia
edzino.”</p>

<p>La leono tiam, laŭ la antaŭa aranĝo kun sia amiko, ellasis
ŝin. Kiam ŝi ekkuris en liajn brakojn, la tuta vilaĝo miris pliafoje.
Ili pensis, ke ŝi unue iros al sia patro. Sed la senpeziĝo de la ko<!--
-->roj estis tiel granda, ke ĉiuj forgesis pri la streĉiĝo inter la estro
kaj la ekstervilaĝa junulo.</p>

<p>Longe oni dancis tiunokte. Ĝis kapo-perdo.</p>

<h3>NOVAJ VORTOJ:</h3>

<p>afabla, aranĝi, arbo, danci, diskuti, efektiva, fonto, gaja, ido, kapo,
kondiĉo, kondiĉo, korpo, lavi, leono, paŝi, promesi, rondo, salti, sata, socio,
solvi, supozi, ties, vesto, viando, volvi.</p>

<p>+ dis-volvi; perdi la kapon; plen-kreska.</p>

<!-- paĝo 70 -->

<h2>15. INSTRUISTO DUNGGŬO RENKONTAS LUPON</h2>

<p>La okazaĵoj, kiujn mi rakontos al vi hodiaŭ disvolviĝis an<!--
-->taŭ multaj jarcentoj, en tempo, kiam la lando, kiun oni nun nomas
Ĉinio, konsistis el pluraj ŝtatoj, kiuj militis inter si.</p>

<p>Ekster la muroj de la ĉefurbo de unu el tiuj – Pu-lando –
staris fama lernejo, kies instruisto estis la ne malpli fama Dung<!--
-->gŭo. Junuloj, kiuj deziris fariĝi oficistoj, komercistoj, ŝtat-funk<!--
-->ciuloj, venis el la tuta lando por lerni ĉe li.</p>

<p>Instruisto Dunggŭo estis ege bonkora homo, kaj lia instrua<!--
-->do ne estis nur konkreta kaj praktika. Ĝi krome celis komprenigi
al la lernantoj, kial valoras la penon agi bone kaj provi vivi kiel
“vera homo”, kiel oni tiutempe diris en Ĉinio.</p>

<p>Foje, instruisto Dunggŭo ekfaris longan vojaĝon. Li piede
iris, unue en la kamparo, kaj tuj poste en la senhomejo. En tiu re<!--
-->giono, forlasinte la urbon, oni unue pasis tra vilaĝoj kaj kampoj,
sed ne necesis iri tre longe antaŭ ol atingi landoparton, kie neniu
homo vivis. S-ro Dunggŭo paŝis trankvile apud sia azeno, sur kiu
troviĝis sako plena je libroj.</p>

<p>La tago estis bela, agrable malvarmeta, kaj s-ro Dunggŭo tre
ĝuis tiun piedan vojaĝon. Kvankam en la senhomejo vivis lupoj
kaj aliaj danĝeraj bestoj, li ne timis. Iel li opiniis, ke, ĉar li ŝatas
ĉiujn bestojn kaj ĉiam malkonsentis mortigi eĉ plej malgrandan, la
bestoj tion sentos kaj ne endanĝerigos lin.</p>

<p>Kaj jen subite alkuris lupo. Tuj estis klare, ke la lupo tute
ne deziras ataki instruiston Dunggŭon. Kontraŭe. Ĝi montris sin
malforta kaj petema. La vojaĝanto tuj sentis, ke tiu bezonas hel<!--
-->pon, kaj li pretis helpi ĝin.</p>

<!-- paĝo 71 -->

<p>“Sinjoro, rapide, rapide, savu min,” la lupo diris. “Mi sen<!--
-->tas, ke vi estas bonkora homo. Nur vi povas helpi min ne perdi la
vivon.”</p>

<p>“Kio okazas? Kio estas tiu bruo?” demandis la instruisto.
Oni aŭdis malproksiman bruon, malfortan, ne vere tre aŭdeblan,
sed sufiĉan por iel elvoki danĝeron.</p>

<p>“Tio estas ĉevaloj. Oni postkuras min surĉevale.”</p>

<p>“Oni, ĉu? Kiuj?”</p>

<p>“Soldatoj. Estas granda grupo da soldatoj. Ili aperas tre ko<!--
-->leraj. Anstataŭ ataki la homajn malamikojn, ili volas mortigi nin
lupojn. Sed vi estas tro parolema. En momento de danĝero, oni
agu, ne parolu. Se vi bonvolos permesi, ke mi kaŝu min...”</p>

<p>“Tamen lasu min pripensi, kie mi povus kaŝi vin.”</p>

<p>“Ni ne havas la tempon pripensi. Ĉu vi ne aŭdas la bruon de
la ĉevaloj, kiel ili proksimiĝas? Rapidu. En la sakon mi iru. Sur
via azeno ili ne serĉos min.”</p>

<p>S-ro Dunggŭo forprenis el la sako la librojn, provis meti la
lupon en ĝin, sed estis neeble, la besto estis tro granda.</p>

<p>“Ne eblas,” li diris.</p>

<p>“Jes, eblos,” la lupo rebatis, kaj ĝi streĉis antaŭen la kvar
piedojn. “Ligu miajn piedojn per ŝnuro, tiel mi facile eniĝos.”</p>

<p>Tion faris instruisto Dunggŭo. Li ligis la krurojn de la lupo,
bone streĉis la ŝnuron, kaj metis la beston en la sakon. Poste, por
pli bone kaŝi ĝin, li almetis sur ĝin kelkajn librojn.</p>

<p>Tiumomente alvenis surĉevale soldatoj.</p>

<p>“Ĉu vi ne vidis lupon?” la estro demandis.</p>

<p>“Ne.”</p>

<p>“Mi ne komprenas. Ĝi venis ĉi tien.”</p>

<p>“Rigardu, ĉu vi vidas tiun arbaron tie? Mi bone konas la lo<!--
-->kon. Mi scias, ke en ĝi estas multaj etaj vojetoj. Ĝi verŝajne for<!--
-->kuris arbaren. Kio estus pli normala? Sed se jes, ne estos facile
por vi, ĉar vi ne scios, kiun vojeton ĝi elektis. Ĝis ĉi tiu loko ĝi
ne alvenis.”</p>

<p>“Bone, dankon. Ni traserĉos la arbaron.”</p>

<p>Kaj li ordonis al la soldataro sekvi lin tien.</p>

<p>Kiam la bruo de la ĉevaloj sciigis, ke ili estas sufiĉe mal<!--
[paĝo 72]
-->proksime, s-ro Dunggŭo eligis la lupon el la sako. La lupo rigar<!--
-->dis ĉiudirekten, ĉu restas soldatoj aŭ aliaj homoj, certiĝis, ke estas
neniu, kaj ekdiris kun aĉa rideto:</p>

<p>“Mi estas ege malsata. Mi dankas, ke vi savis min. Sed kiam
oni savas iun, oni devas tiun savi ĝisfine, alie la savo nenion va<!--
-->loras. Permesu do, ke mi manĝu vin.”</p>

<p>Kaj tion dirinte, ĝi eksaltis al s-ro Dunggŭo.</p>

<p>Feliĉe, ĉi-lasta sukcesis flanken salti kaj iris kaŝi sin mal<!--
-->antaŭ la azeno. La lupo ree kaj ree provis salti sur la instruiston,
sed ĉiufoje malsukcesis. Tamen, kompatinda Dunggŭo sentis, ke
li pli kaj pli malfacile spiras. Li ankoraŭ ne estis maljuna, sed li
ne plu estis juna viro, kaj tute ne kutimis sporti. La konstanta tro
rapida movado pli kaj pli forprenis liajn fortojn, ĝis li sentis, ke
ne plu longe li eltenos.</p>

<p>Li ege bedaŭris sian kompaton. Li koleris same al si kiel al
la lupo. Sed bedaŭro neniam praktike helpas en danĝera situacio,
kaj li komencis malesperi, kiam alvenis maljuna kamparano, tran<!--
-->kvile paŝanta sur la vojo.</p>

<p>“Sinjoro maljunulo, sinjoro maljunulo!” li vokis. “Helpu
min, savu min!”</p>

<p>“Kio okazas?” la maljunulo demandis.</p>

<p>“Tiu lupo, tiu malbona bestaĉo... Mi savis ĝin de la solda<!--
-->toj, kiuj volis ĝin mortigi, kaj ĝi volas manĝi min.”</p>

<p>“Nevere! Nevere! Kiel vi kuraĝas tion diri, vi malaminda
malverulo!” la lupo kriis. “Li ligis miajn krurojn per ŝnuro, li
metis min en sakon, li aldonis librojn sur min: klare, li volis min
mortigi. Necesas liberigi la mondon je tia danĝera homaĉo. Tion
mi volis fari manĝante lin.”</p>

<p>“Aĉulo! Vi aĉa bestaĉo! Eĉ ne unu vorto via esprimas plej
simplan veron. Mi...”</p>

<p>“Silentu,” la maljunulo diris. “Mi estos la juĝisto. Mi kre<!--
-->das nek vin, nek vin,” li diris plu, turnante sin jen al s-ro Dung<!--
-->gŭo, jen al la lupo.</p>

<p>“Sed...” la lupo komencis.</p>

<p>“Silentu, mi diris!” La maljunulo ne lasis ĝin paroli. En lia
voĉo estis tiom da personeca forto, ke la lupo ne provis daŭrigi.
<!-- paĝo 73 -->
Ĝi fakte elmontris timon.</p>

<p>“Mi kredas neniun el vi,” la kamparano ripetis. “Kaj la
kaŭzo de mia nekredo estas, ke ne eblus meti tian grandan lupon
en tian malgrandan sakon.”</p>

<p>“Ho jes, estas eble, tio okazis,” la lupo diris, kolera, ke oni
ne kredas ĝuste tiun parton de lia rakonto, kiu estas vera.</p>

<p>“Ne. Tion mi ne povas kredi. Mi bezonus vidi propraoku<!--
-->le.”</p>

<p>“Se vi volas...” la lupo diris. Kaj li ekkuŝis sur la tero, pre<!--
-->zentis la krurojn al s-ro Dunggŭo, lasis tiun ligi ilin kaj ilin forte
premi per la ŝnuro, kaj poste enigi ĝin en la sakon.</p>

<p>Tiam la maljuna kamparano sin turnis al la instruisto:</p>

<p>“Jen. Nun, ĝi ne plu povas fari malbonon al ni. Ni batu ĝin
ĝis-morte.”</p>

<p>Tion ili faris.</p>

<p>“Mi rekonis vin,” la maljunulo klarigis. “Vi estas instruisto
Dunggŭo, la homo plej bonkora al ĉiuj bestoj. Bonkori estas
plaĉe al la koro, ĉu ne? Oni sentas sin granda kaj valora kaj pura.
Kaj tio ofte estas bonega sinteno. Sed kredu min, bonkori al mal<!--
-->bonulo, tio estas kuraĝigi lin malboni eĉ pli. Espereble la instruon
vi memoros, instruisto!”</p>

<p>Kaj li paŝis for eĉ ne atendante dankon.</p>

<h3>NOVAJ VORTOJ:</h3>

<p>-aĉ-, aĉa, ataki, azeno, ĉevalo, Ĉinio, konkreta, konsisti, lupo, peni,
praktiko, savi, soldato, ŝnuro.</p>

<p>+ arb-aro, re-bati.</p>

<!-- paĝo 74 -->

<h2>16. TRIA RAKONTO PRI AFANTI</h2>

<p>Afanti sidis hejme ĝuante la ĉirkaŭan pacon. Antaŭ kelkaj
tagoj, li havis teruran dento-doloron, sed finfine la malsana dento
falis kaj li nun sentis sin tute bone. El la dento-doloro restis nur
memoro, kaj la memoro de tiu maldolĉa sperto igis la plezuron
senti sin bone, eĉ pli plaĉa.</p>

<p>Ve! La paco ne daŭris longe. Alvenis vizitanto. Afanti re<!--
-->konis lin eĉ antaŭ ol li atingis lian domon. Estis vendisto de spi<!--
-->coj.</p>

<p>“Ho Afanti, vi ĉiam estas plej bonkora, ĉu ne?” la spicisto
komencis post plej ĝentila saluto.</p>

<p>Afanti pensis: tiu tuj vortigos peton; homoj konstante ĝenas
min per petoj; ĉu ili ne kapablas mem fari siajn aferojn?</p>

<p>“Ĉu mi estas bonkora, vi demandas. Nu, tia estas mia fa<!--
-->mo,” Afanti respondis. “Sed ĉu ĝi estas vera, ĉu ĝi estas malvera,
kiel eblus scii?”</p>

<p>“Ho Afanti, ne ŝajnigu vin pli senscia, ol vi estas. Mi scias,
ke vi estas bonkora. Kaj tion certe scias ankaŭ vi.”</p>

<p>“Se vi antaŭe sciis, kial vi demandis? Kial ne diri tuj, kion
vi deziras?”</p>

<p>“Estimata Afanti, ne estas facile peti ion de homo, speciale
de famulo. Tial ĝenerale oni aliras la aferon nerekte. Mi aŭdis, ke
vi scias skribi, ĉu tio estas vera?”</p>

<p>“Jes. Mi scias skribi. Nun via peto fariĝas iom pli klara: vi
deziras, ke mi skribu ion por vi, ĉu ne?”</p>

<p>“Jes, ho estimato! Mia frato loĝas en la urbego, norde, kaj
mi bezonas informi lin pri io. Temas pri malsimpla afero rilata al
<!-- paĝo 75 -->
spicoj. Li havas okazon aĉeti spicojn je plej interesa prezo, kaj li
proponas tion fari por mi. Estus grave por mia spic-komerco. Sed
mi devas klarigi al li la aranĝojn, kiujn mi proponas por la trans<!--
-->porto el la norda regiono ĉi tien. Ĉu vi bonvolos skribi por mi la
leteron?”</p>

<p>“Mi plezure tion farus, se mi havus tempon. Sed mi ne ha<!--
-->vos la tempon iri norden al la urbo.”</p>

<p>“Vi miskomprenis min. Mi ne petas vin <i>iri</i> tien. Mi ne volus
ĝeni vin, petante vin viziti mian fraton. La aranĝon oni povas
proponi skribe, ĉu ne? Mi petis nur, ke vi skribu leteron al li.”</p>

<p>“Mi perfekte komprenis vin jam la unuan fojon,” Afanti
klarigis. “Sed neniu, krom mi, sukcesas kompreni mian skribon.
Se mi ne ĉeestos por legi mian leteron al li, via frato ne povos ĝin
kompreni. Pro tio mi diris, ke mi devus iri norden ĝis la urbo.”</p>

<h3>NOVAJ VORTOJ:</h3>

<p>dento, nordo, spico.</p>

<h2>17. KOMERCA ALIRO</h2>

<p>– Kredu min, estas granda plezuro revidi vin kaj paroli kun
vi pri la pasinta tempo.</p>

<p>– Ĉu vere? Vi mirigas min. Vi estas tiel malsama! Mi restis
tio, kio mi estis, kiam ni ambaŭ estis knabinoj en la sama lernejo,
sed vi fariĝis riĉulino. Vi vivas en socia rondo, kiun mi eĉ ne po<!--
-->vas imagi. Vi konas famulojn. Mi miras pri via nekredebla socia
antaŭeniro. Ofte, aŭdante pri vi, mi min demandis: kiel eblas?
<!-- paĝo 76 -->
Kiel ŝi sukcesis plibonigi sian vivon tiel eksterordinare, ŝi, kiu si<!--
-->dis apud mi en la klaso?</p>

<p>– Estas tre simple. Nur necesas aliri la aferon komerciste.</p>

<p>– La aferon? Kiun aferon? Aferoj ne taŭgas al mi. Mi tute
ne povus sukcesi en komercaj aferoj.</p>

<p>– Mi ne parolas pri komercaj aferoj. Mi parolas pri komer<!--
-->cista maniero aliri edzinecon.</p>

<p>– Edzinecon, ĉu? Mi malpli kaj malpli komprenas.</p>

<p>– Jes. La plej malfacila parto de la supreniro estas la unua.
Vi devas trovi viron kun sufiĉe da mono kaj tiri lin al vi. Por tio
vi uzu la rimedojn de via imago. Necesas tiri rezulton el ĉio, kion
vi havas: el beleco, el la maniero paroli, el la inteligenteco, kiun
vi povas enmeti en la komprenon de la celo.</p>

<p>– La celo? Ŝajnas al mi, kvazaŭ vi parolus alian lingvon.
Mi nenion komprenas. Pri kiu celo vi parolas?</p>

<p>– Mi devus diri: la celato. Jes, la celato, tio estas pli ĝusta.
La viro, kiun oni celas. La viro kun iom da mono.</p>

<p>– Kaj per sia beleco, inteligenteco, komprenemo kaj manie<!--
-->ro paroli oni trafas la celon! Kion tio signifas? Ke li elektas vin
kiel edzinon, ĉu?</p>

<p>– Jes. Li proponas, kaj vi akceptas. Vi scias, ke la geedza
vivo ne sukcesos, ĉar vi elektis lin nur pro la mono kaj per laŭ-<!--
-->celaj rimedoj, kiuj neniel rilatas al amo kaj al tiuj aferoj, sur kiuj,
laŭdire, oni normale bazas paran vivon. Ĉar la para vivo ne estas
kontentiga, li elportas ĝin malpli kaj malpli bone. Sed vi devas
esti bona virino, ne tro bona, sed sufiĉe bona, por ke li povu diri
nenion malbonan pri vi. Vi devas krei senton, ke li faris eraron
petante vin edziniĝi al li.</p>

<p>– Kial? Tio devas esti malfacile akceptebla. Oni certe sen<!--
-->tas sin malfeliĉa, ĉu ne?</p>

<p>– Ne. Oni sentus sin malfeliĉa, se oni dezirus ami kaj feliĉi
edzine. Sed tio ne estas via celo.</p>

<p>– Jes, estas mia celo.</p>

<p>– Mi volas diri, tio ne estas onia celo. Mi klarigas al vi
mian metodon. Mi ne diras “vi” pri vi persone. Mi parolas ĝene<!--
-->rale. Ni do ne serĉas feliĉon. Ni planas. Ni havas longdaŭran pla<!--
[paĝo 77]
-->non por altiĝi socie, por atingi la plej suprajn ŝtupojn de la socio.
Kaj ni efektivigas nian planon, paŝon post paŝo. Por tio necesas
scii, kion oni faras, kaj kial.</p>

<p>– Ĝuste, vi ne respondis, kial oni kreas en la edzo la sen<!--
-->ton, ke li eraris.</p>

<p>– Por ke li serĉu alian virinon.</p>

<p>– Alian virinon, ĉu vere? Mi ne komprenas.</p>

<p>– Kaj mi ne komprenas, ke eblas ne kompreni. Niaj kapoj
funkcias vere tute malsame, Irina. Necesas, ke li serĉu alian viri<!--
-->non, trovu ŝin, kaj enamiĝu al ŝi. Oni eĉ povas faciligi la trovon,
se li estas iom stulta pri tio, kiel ofte viroj. Tiuokaze, estas tre
simple, oni serĉas mem taŭgan virinon, amikiĝas al ŝi, kaj invitas
ŝin hejmen. Mi fojfoje pensis, ke oni eĉ povus antaŭe aranĝi la
aferon kun ŝi, sed ĝis tio mi neniam kuraĝis iri. Nu, ĉar la vivo
kun vi fariĝis ĉiam sama, egale nekontentiga de tago al tago, li
rimarkas tiun virinon, kiun vi invitis. Kompare kun vi, ŝi estas
multe pli agrabla. Ambaŭ havas komunajn gustojn. Tion vi devis
esplori antaŭ ol venigi ŝin via-hejmen: vi devas serĉi virinon, kiu
havas ĝuste tiun guston komune kun li, kiun vi ne havas.</p>

<p>– Kiel planema vi estas! Mi neniam povus.</p>

<p>– Ĝuste ĉar mi kapablas plani mi sukcesis. Sed kelkfoje ne
necesas aranĝi tian renkontiĝon. Kelkfoje ili trovas mem. Nu,
kiam li trovis, vi bezonas aranĝi la aferojn tiamaniere, ke vi povu
igi eĉ la plej stultan juĝiston tute certa, ke, krom gustoj, ankaŭ
lito iĝis komuna inter ili. Estas manieroj faciligi tian disvolviĝon.</p>

<p>– Ho jes, oni legas pri tio. Al mi tio ege malplaĉas.</p>

<p>– Nu, al mi ne. Tio estas ludo, kiu min ege amuzas. Do,
kiam ne povas esti dubo pri la aĉa agado de tiu kompatinda viro,
vi petas eksedziĝon (eks-edz-iĝon).</p>

<p>– Mi komencas kompreni. Sed kiel vi povas tiel malvarme
ludi per la sentoj...</p>

<p>– Oni sciu, kion oni volas en la vivo. Vi do petas eksed<!--
-->ziĝon. Kaj ĉar vi ĉion bone planis kaj aranĝis, vi sukcesas ricevi
rajton je multe da mono, kiun devos pagi li, la aĉulo, kiu havis
tiel karan, belan, amindan edzinon, kaj kiu iris samliti kun alia.</p>

<p>– Terure!</p>

<!-- paĝo 78 -->

<p>– Tre agrable. Estas tre plaĉe ricevi monon ĉiumonate sen
labori, sen fari ion ajn. Sed vi devas atenti pri la mono. Vi ne el<!--
-->spezu ĝin tro rapide. Tio estus grava eraro. Kiam oni havas long<!--
-->daŭran planon, oni devas atenti multajn detalojn. Do, se vi agas
saĝe, kaj ne malsaĝe elspezas vian monon, ĝi iom post iom gran<!--
-->diĝas. Ĉiumonate vi atentas elspezi kiel eble plej malgrandan
parton de la ricevata mono, tiel ke ĝi amasiĝas.</p>

<p>– Kaj kion vi faras per la amaso da mono?</p>

<p>– Kiam vi amasigis sufiĉe, vi uzas ĝin por perfektiĝi mult-<!--
-->flanke. Tri kampoj tre gravas: la aspekto de la hejmo, la vestoj
kaj la kulturo.</p>

<p>– Kial?</p>

<p>– Irina, vere, vi intence montras vin pli stulta ol vi estas.
Plej simple ĉar per bela hejmo, taŭgaj vestoj kaj brila kulturo vi
povas kapti viron, kiu vivas je pli alta nivelo.</p>

<p>– Kiel vi altigis vian kulturan nivelon?</p>

<p>– En vespera lernejo. Ekzistas vesper-kursoj pri tio, kion ili
nomas ĝenerala kulturo. Tio ege helpis min, kvankam tiutempe mi
ne vere disvolvis min tiom, kiom mi povis.</p>

<p>– Sed tio sufiĉis, ĉu ne?, por kapti duan viron.</p>

<p>– Ha ha, Irina. Via kapo finfine ne funkcias tiel malsame.
Vi rapide lernas. Jes, mi sukcesis iĝi la edzino de nova viro, pli
aĝa, pli riĉa, socie pli altnivela. Sen la kursoj pri kulturo, sen la
belaj vestoj, kiujn la unua havigis, mi tion neniam sukcesus.</p>

<p>– Kaj vi faris al li vivon ne tre agrablan dum la unuaj mo<!--
-->natoj, ĉu ne?</p>

<p>– Jes, tiel ke li necese devis trovi alian virinon. Mi trovis
ŝin per anonco.</p>

<p>– Kial? Ĉu vi ne povis trovi per pli simplaj rimedoj?</p>

<p>– Ne. Li amas tre specialan malnovan muzikon, kiun mi ve<!--
-->re malŝatas. Kaj tiukampe mi sciis nenion. Mi ne rakontos la de<!--
-->talojn. Sed per anonco mi kaptis ŝin. Mi aranĝis miskomprenon,
por ke ambaŭ retroviĝu foje, dum mi “erare” ne ĉeestis. Ne
daŭris longe ĝis la eksedziĝo povis okazi, kun vere belaj pri-<!--
-->monaj aranĝoj tute respondaj al miaj interesoj. Kaj ne diru, ke mi
ne konsideris liajn sentojn. Li estas tre feliĉa nun jam de multaj
<!-- paĝo 79 -->
jaroj kun sia muzikama edzino. Sen mi li neniam trovus ŝin.</p>

<p>– Pri tio mi ne dubas. Nu, mi supozas, ke tiun monon vi
saĝe enmetis en pli belajn vestojn, pli belan loĝejon kaj en edu<!--
-->kiĝon, ĉu ne?</p>

<p>– Jes, vi prave supozas. Ĉi-foje mi pagis al mi instruiston
pri la arto paroli. Vi scias, el kiu urboparto mi venas: ĝi estas la
sama, kiel la via. En niaj laboristaj hejmoj, ni ne lernis elparoli
bele, nek bone nin esprimi. Ni estis malriĉaj ne nur mone, sed an<!--
-->kaŭ vorte. Dank' al tiu mono, mi lernis paroli kiel la homoj sur
Monstrato. Oni kelkfoje eĉ imagas, ke mi iradis al universitato.</p>

<p>– Kial vi ne iris?</p>

<p>– Tio timigas ilin. Oni devas paroli bele, sed fojfoje iom
stulte. Tiel ili sentas sin superaj. Tuj kiam ili demandas, ĉu mi
studis universitate, mi rapidas trankviligi ilin. Ne. Danĝeron ili ne
timas pri mi tiuflanke. Estas amuze vidi, kiel ili spiras pli tran<!--
-->kvile tuj post tia diro.</p>

<p>– Kaj kiom da viroj vi kaptis entute, agante laŭ via plano?</p>

<p>– Mi nun eluzas la sesan.</p>

<p>– Sed kion vi celas finfine? Vi ne plu povas altiĝi pli su<!--
-->pren, ĉu?</p>

<p>– Vi pravas. Mi ne scias, kio estas nun mia celo. Mi atin<!--
-->gis...</p>

<p>– Ĉu vi estas feliĉa?</p>

<p>– Rigardu min, aŭskultu min. Vi konis min bone, kiam ni
estis junaj. Kion vi opinias?</p>

<p>– Jes. Kontraŭe al ĉiuj miaj ideoj, vi aperas tute feliĉa. Mi
eĉ kredas, ke vi <i>estas</i> feliĉa. Kaj mi min demandas, kiel estas eble
kun tia maniero vivi.</p>

<p>(Longa silento: ambaŭ profunde enpensiĝas).</p>

<p>– Vi trovas en tio amuzon.</p>

<p>– Jes. Trafe. Miaopinie vi pravas. Mi scias nun, kial mi
fakte feliĉas. Tio fariĝis sporto. Ĉu vi memoras, kiam ni estis en
la lernejo, kiel mi ĉiam deziris esti la unua, antaŭeniri? Mi ne
malamis tiujn, kiuj superis min, se mi ne estis la unua, sed la
unua-econ mi ege deziris. Estas same nun. Mi malamas neniun.
Estas egale al mi, se aliaj inoj sukcesas alveni pli alten. Sed mi
<!-- paĝo 80 -->
tamen aliras la aferon ne komerciste, kiel mi unue diris, sed
sportule. Mi kolektas sukcesojn. Kaj la tuta afero estas kvazaŭ
ludo, kiu min ege amuzas. Ĉu vi trovas tion stranga?</p>

<p>– Mi ne povus tion fari mem, sed stranga, nestranga, kion
tio signifas? Mi iom kompatas la virojn, ĉar vi uzas ilin kiel ob<!--
-->jektojn. Sed se ili estus iom saĝaj, ili vidus vin, kia vi estas. Ili do
ne estas vere kompatindaj. Ili ricevis repagon por tio, kion ili
mem elektis. Estas interese, vi sukcesis. Kaj ankaŭ mi kun mia
laborista edzo sukcesis. Eble vi ne povus tion kompreni. Sed ni
amas unu la alian. Vere. Profunde. Kaj kiom da ĝojo tio donas!
Se vi nur scius! Jes, mi feliĉas en geedza vivo. Kaj kelkfoje mi
diras al mi, ke niatempe, tio estas rimarkinda sukceso.</p>

<h3>NOVAJ VORTOJ:</h3>

<p>aĝo, amaso, -at-, atenti, bazo, detalo, dubi, eduki, eks-, esplori, krei,
kurso, nivelo, perfekta, rimedo, saĝa, spezi, stulta, ŝtupo, tiri, trafi.</p>

<p>+ el-spezi, el-uzi, en-tute, foj-foje, (socia) rondo.</p>

<h2>18. KOMPRENU MIN, SINJORO POLICISTO</h2>

<p>– Ĉu vi ne hontas, vi, persono, kies okupo estas plentempe
religia?</p>

<p>– Nu, sinjoro policisto...</p>

<p>– Vi devus esti ekzemplo por ĉiuj. Vi estas kiel patro. Pas<!--
-->tro, patro, estas preskaŭ la sama vorto, ĉu ne?</p>

<p>– Jes, sinjoro policisto...</p>

<p>– Vi diros al mi: estas novjaro. Kaj novjaron oni festas. Sed
ĉu vi ne havas senton pri respondecoj? Oni festu, jes ja, sed kial
festi danĝere?</p>

<!-- paĝo 81 -->

<p>– Nu, sinjoro policisto...</p>

<p>– Kiam via aŭto trafis tiun muron... Imagu, sinjoro pastro,
se tie troviĝus iu, vi tiun mortigus. Pastro mortiganto! Terure! Ĉu
vi ne pensis pri tio, kion la popolo disdirus pri vi? Kaj vi scias,
kiel facile la popolo ĝeneraligas: ili parolaĉus ofende pri la tuta
religiularo. Pro vi, nur pro vi.</p>

<p>– Jes, sinjoro policisto, sed...</p>

<p>– Vi ĉiam diras <i>sed</i> kaj <i>se</i>. Tamen, via agmaniero estas
plejplej hontinda. Mi apenaŭ sukcesas subpremi mian koleron.
Kiam mi pensas, ke miaj infanoj iradas al preĝejo – pro mia edzi<!--
-->no, kredu min, ne pro mi! – kaj aŭskultas homojn, kiel vi...</p>

<p>– Vi pravas, sinjoro policisto, vi pravas, kaj mi hontas,
sed...</p>

<p>– Sed kio? Ĉu vi parolos fine? Se vi havas klarigon, diru
ĝin. Kvankam verdire mi ne povas imagi, kiel vi lavos vin el tiu
kulpo. Vi estas kulpa, klare kulpa. Vi trinkis tiom, ke vi ne plu
sciis, kion vi faras. Uzi aŭton en tiaj kondiĉoj estas ne nur mal<!--
-->saĝe, estas mortige.</p>

<p>– Mi scias, ke mi devus ne fari ion similan. Tamen...</p>

<p>– Tamen kio? Diru, diru do. Kial vi ne parolas? Je la nomo
de Dio!</p>

<p>– Bonvolu ne envoki Dion en tiun ĉi malfeliĉan aferon,
sinjoro policisto. Mi plezure klarigus, sed vi ne lasas...</p>

<p>– Mi ne lasas vin, ĉu? Kaj vi iros ripeti al la kredantoj, ke
polico vin traktis terure. Tro facile. Mi lasas al vi ĉiun eblecon
sciigi la faktojn al mi. Jen. Parolu.</p>

<p>– Jes, sinjoro policisto. Dankon, sinjoro policisto. Mi ne di<!--
-->ris, ĉu?, ke mi laboras en malsanulejo.</p>

<p>– Laboras? Kian laboron vi faras tie? Vi okupiĝas pri la
animoj, ĉu ne? Mi ne nomus tion laboro.</p>

<p>– Kiel plaĉas al vi, sinjoro policisto. Vorto estas, kia oni di<!--
-->finas ĝin. Vi difinas laboron unumaniere, mi ĝin alimaniere difi<!--
-->nas. Sed, ĉu mi laboras aŭ ne, tio ne gravas. Fakto estas, ke mi
estas la animzorganto de la urba malsanulejo. Ĉu vi scias, kiel
disvolviĝas la novjara nokto en malsanulejo?</p>

<p>– Kiel mi scius? Mi scias, kiel ĝi disvolviĝas en policejo.
<!-- paĝo 82 -->
Ne agrable. Pro stultuloj kiel vi, kun korpo plena je vino, kaj
okuloj, kiuj vidas duoble, tiel ke ili mortigas homojn.</p>

<p>– Mi mortigis neniun. Nu, mi estis en la malsanulejo kaj...
kiel klarigi? En malsanulejo estas multaj apartaj servoj, kiel oni
diras. Servo por kor-malsanuloj, servo por haŭt-malsanuloj, servo
por rompitaj ostoj, servo por malsanaj infanoj, ktp ktp (= kaj tiel
plu, kaj tiel plu).</p>

<p>– Vi ne bezonas priskribi al mi malsanulejon. Mi konas.</p>

<p>– Nu, mia funkcio estas rondiri al ĉiuj servoj por viziti la
malsanulojn, ĉeesti tiun aŭ tiun alian, kiu baldaŭ mortos aŭ eble
eĉ estas jam mortanta. Se vi imagas, ke mi faras nenion, iru foje
morti en malsanulejo, kaj vi vidos, ĉu tiuhore vi ne bezonas iun
apud vi, iun, kiu kapablas aŭskulti, kompreni, teni vian manon.
Sed... Pardonu, mi ne deziras ofendi vin. Nu, mi ĉiam volas esti
ĝentila. En novjara nokto, ĝentileco postulas, ke la animzorganto
iru al ĉiuj servoj por prezenti siajn novjarajn bondezirojn. Tion
mi do faris. En ĉiu servo oni festis novjaron. “Venu, Patro, venu,
sinjoro animzorganto”, oni kriis al mi, tuj kiam oni vidis min al<!--
-->veni. “Venu festi kun ni. Vi ne malakceptos glaseton da ĉampa<!--
-->no, ĉu? Tio estus ofende al ni.”</p>

<p>– Kaj vi, kvankam pastro, akceptis!</p>

<p>– Kompreneble mi akceptis. Ĉu vi ne povas bildigi al vi la
situacion? Diri “ne” estus agi tre malĝentile kaj ofende. Mi ne
povas permesi al mi havi malbonajn rilatojn. Kiel pastro povus
ofendi homojn je novjara festo? Mi do jesis la unuan fojon.</p>

<p>– Kaj certe ankaŭ la duan, ĉu ne? Kaj la trian.</p>

<p>– Kompreneble. Kaj tiam, mi jam komencis malpli bone es<!--
-->tri min. Bedaŭrinde, mi nenion manĝis antaŭe, kaj vino kun ne-<!--
-->manĝo povas esti tre... tre efika.</p>

<p>– Tiel ke je la kvara servo...</p>

<p>– ...mi ne plu havis sufiĉe da volforto por diri “ne”.</p>

<p>– Kiom da servoj estas en via malsanulejo?</p>

<p>– Ĝi estas tiom via, kiom mia: ĝi apartenas al la urbo. En
nia malsanulejo estas dudek servoj.</p>

<p>– Vi do trinkis dudek glasojn da ĉampano?</p>

<p>– Jes. Tio estis mia unuafoja novjara nokto en malsanulejo.
<!-- paĝo 83 -->
Mi ne sciis, ke ĉiuj servoj estas tiel unuanimaj en sia gusto pri
ĉampano. Sed tiel estas. Ĉampanon mi ĉiufoje trinkis.</p>

<p>– Nekredeble!</p>

<p>– Kaj kiam mi alvenis al la elirejo, la du pordistoj min vo<!--
-->kis. “Venu trinki, Patro”, ili diris. Mi sentis min malforta ĉe la
kruroj. “Ĉu vi povus doni al mi kafon, fortan kafon?” mi deman<!--
-->dis. Ili estas italoj kaj faras bonegan kafon. “Jes,” ili respondis,
tute ĝoje, “venu trinki bonan varman kafon, antaŭ ol iri en la
malvarmon eksteren”.</p>

<p>– Almenaŭ vi faris ion saĝan en tiu nokto.</p>

<p>– Jes. Ili preparis tason da kafo por mi. Kaj lastmomente,
ĝuste kiam mi volis preni ĝin, la pli aĝa pordisto elmetis larĝan
rideton kaj diris: “Hodiaŭ estas novjaro, oni ne trinkas kafon nur
tiel”, kaj li faligis en mian kafon belan kvanton da frukt-alkoho<!--
-->laĵo.</p>

<h3>NOVAJ VORTOJ:</h3>

<p>alkoholo, animo, aparteni, apenaŭ, ĉampano, difini, efiki, festi, frukto,
ĝentila, haŭto, honti, kulpa, kvanto, ofendi, osto, pastro, religio, taso,
trakti, vino.</p>

<p>+ bon-deziro, Patro, rond-iri, (ofica) servo, unu-anima.</p>

<!-- paĝo 84 -->

<h2>19. ĜUSTECO EN JUSTECO</h2>

<p>Sekvu min al Irano hodiaŭ, ĉu vi konsentas? Ni flugu tien
kune. Imago estas tiel rapida vojaĝilo! Rigardu: ĉi tiu urbo estas
bela, ĉu ne? Ni malsuprenflugu ĝis la nivelo de la tero kaj de la
homoj, kaj trankvile paŝu sur la stratoj. Jen. Ni promenu. Sed en
kiu tempo ni estas? Mi ne scias, sed certe ne plu estas la dudeka
jarcento. Ho, kial tiom da infanoj ariĝis ĉi tie? Ha jes, rigardu!
Maljuna viro eldiras rakonton. Eĉ plenkreskuloj staras en la ron<!--
-->do, plej atentaj. Ankaŭ ni aŭskultu.</p>

<p class="steletoj">* * *</p>

<p>Kaj nun (la maljunulo diras) mi rakontos al vi pri la mal<!--
-->riĉulo en la juĝejo.</p>

<p>Temas pri malriĉulo, kiu atingis tian profundecon de senha<!--
-->vo, ke ne estis alia solvo al la problemo manĝi ol stari sur vojoj
kaj stratoj kaj petadi monon de la homoj, kiuj pasis.</p>

<p>La tago estis malbela, kun ĉielo griza pro la multaj nuboj.
Rigardante la ĉielon kun tiuj nuboj, kiuj amasiĝis, kaj pli kaj pli
transiĝis de grizo al nigro, oni povis nur certiĝi, ke baldaŭ plu<!--
-->vos. Malvarma, rapida vento blovis senkompate tra la rektaj stra<!--
-->toj de la urbo.</p>

<p>La malriĉulo tute ne ŝatis pluvan veteron, nek tiun fortan
venton, malvarman, pli ol malvarman, fakte, frostan, tiel frostan,
ke ŝajnis, ke ĝi frostigos la korpon ĝis-oste. Kiam la unuaj pluve<!--
-->roj falis, li kuris en la unuan magazenon, kiu prezentiĝis. Estis
fruktovendejo. Multaj personoj tie staris. Komence, la malriĉulo
tre kontentis, ke neniu atentas lin. Estis bone stari ene kaj vidi,
kiel terure pluvas ekstere kaj senti sin trans la atingo de tiu frosta
vento.</p>

<p>Sed tre rapide la vento flugigis la nubojn for, kaj baldaŭ la
<!-- paĝo 85 -->
ĉielo rebluiĝis, kaj aperis varma, plaĉa, brila suno. Vidi tiujn
fruktojn, aŭdi tiom da homoj aĉeti jen tion, jen tion ĉi, tio igis la
malriĉulon konscia pri malsato. La antaŭan tagon, li manĝis ovon,
sed de tiam nenion pli. Krome, li ne trinkis de longe kaj sentis
malagrablan soifon.</p>

<p>Li ne havis multe da mono, sed tamen iom, kiun li ricevis
tuj antaŭ ol ekfalis la unuaj pluvaj akveroj. Li pensis: frukto estas
bona por satigi malsatan personon kaj sensoifigi homon, kiu soi<!--
-->fas. Ju pli li pensis pri tio, ju pli li rigardis, des pli la fruktoj ŝaj<!--
-->nis manĝindaj, des pli lia deziro al ili kreskis kaj kreskadis.</p>

<p>La mastro de la magazeno estis tre okupita pri aliaj aferoj.
Multaj aĉetantoj staris tie kaj postulis, ke oni atentu ilin. La mal<!--
-->riĉulo atendis kaj atendis, kaj sentis sin pli kaj pli malbone, ĉar
oni neniam okupiĝis pri li. ‘Riĉuloj ne bezonas, ke oni rapide pri<!--
-->zorgu ilin. Sed en mi malsato kaj soifo krias tre laŭte, eĉ se neniu
povas aŭdi tiujn kriojn. Mi nepre bezonas manĝi kaj trinki. Ĉu tiu
fruktisto ne vidas, ke necesas okupiĝi pri mi?’ Jen kiaj pensoj
disvolviĝis en lia kapo. Sed la mastro tute ne atentis lin.</p>

<p>Finfine, ne plu eltenante, la malriĉulo kriis:</p>

<p>“Prizorgu min. Mi atendas ĉi tie jam longe, kaj vi okupiĝas
pri personoj, kiuj alvenis post mi. Tio ne estas justa.”</p>

<p>Sed la malriĉulo estis malbone vestita, li aspektis ne tre pu<!--
-->re, kaj el lia korpo malplaĉa odoro disflugis. Pro tio la mastro de
la magazeno ne emis aliri lin. Li preferis vendi al la belvestuloj,
kiuj konstante envenadis.</p>

<p>Kaj jen alvenis la momento, kiam la malriĉulo tiel koleris,
ke li ekĵetis plej aĉajn vortaĉojn al la fruktisto. Ofendita, ĉi-lasta
respondis same malĝentile. La aliaj personoj en la fruktovendejo
amuziĝis. Ĉu vi rimarkis, ke ofte homoj trovas amuzon, kiam dis<!--
-->kuto ŝanĝiĝas al vorta batalo? Sed al la malriĉulo ege dolorigis la
malĝentilaj parolaĉoj de la fruktovendisto. Li forprenis de sia
piedo ŝuon kaj frapis la mastran kapon per ĝi.</p>

<p>“Tio estas tro,” kriis la frapito, tenante la kapon per siaj du
manoj. “Vi ne povas ataki min senpune. Ŝuon al mia kapo! Ŝuon
odoraĉan de odoraĉa vi! Mi iras tuj plendi al la juĝisto.”</p>

<p>Al la juĝisto li rakontis la tutan aferon. La juĝisto kompre<!--
[paĝo 86]
-->neble pridemandis la ŝu-uzinton:</p>

<p>“Kial vi batis lin per via ŝuo?”</p>

<p>“Ĉar li parolaĉis al mi. Li traktis min kiel hundon. Hundaĉo
mi ne estas. Li ne rajtas ĵeti al mi tiajn nomaĉojn. Mi estas homo.
Kiel diras nia saĝo-libro Piv sur paĝo 1126-a, “ĉu riĉeco donas
rajton trakti ofende tiujn, kiuj ĝin ne havas?” Kontraŭ liaj ofen<!--
-->doj mi devis reagi. Ĉu vi ne trovas, ke lecionon li bezonis?”</p>

<p>“Sed li estas tiel malpura kaj malbonodora, ke la homoj ne
plu venis en mian magazenon,” la fruktisto stulte respondis.
Stulte, ĉar se li, en la magazeno, okupiĝus pri la malriĉulo, tiu pli
frue forirus.</p>

<p>“Tio ne estas vera,” ĉi-lasta tuj rebatis. “Lia magazeno ple<!--
-->nis je riĉaj aĉetantoj.”</p>

<p>“Silentu!” la juĝisto interrompis. “Ke vi estas malriĉa, tio
ne pravigas malpravan agon. Vi tre malbone agis frapante la
mastron per via ŝuo kaj vi meritas punon. Vi volas doni lecionojn
al la aliaj, ĉu? Ankaŭ vi ricevu lecionon. Tamen, ĉar vi estas tre
malriĉa, mi kompatos vin kaj estos bonkora. Donu duonon de <i>ki<!--
-->rano</i> al ĉi tiu fruktisto kaj foriru.” (<i>kirano</i> estas la nomo de tiu<!--
-->tempa irana monero).</p>

<p>“Kostas duonon de kirano, ĉu?” la malriĉulo demandis, kaj
lia voĉo estis tiel stranga, ke neniu komprenis, kion li vere celas.</p>

<p>“Vi aŭdis min,” diris la juĝisto. “Duonon de kirano vi pa<!--
-->gu!”</p>

<p>“Jen mi havas tutan kiranon,” la senhavulo diris, eltirante
moneron el sia poŝo. “Prenu ĝin tute,” li aldonis direktante siajn
vortojn al la juĝisto. Kaj, antaŭ ol iu ajn povis kompreni, kion li
faras, li tiris de sia piedo ŝuon, frapis al la juĝisto la kapon per ĝi,
kaj diris:</p>

<p>“Se tio estas justeco, tenu duonon de kirano por vi, kaj do<!--
-->nu la alian duonon al tiu fruktisto.”</p>

<h3>NOVAJ VORTOJ:</h3>

<p>blovi, des, -er- (ero), griza, hundo, ju, konscii, laŭta, leciono, mastro,
meriti, nepre, nubo, ovo, plendi, pluvi, poŝo, puni, soifi, ŝuo.</p>

<p>+ ar-iĝi. + kirano.</p>

<!-- paĝo 87 -->

<h2>20. KOMUNECA SPIRITO</h2>

<p>Ali kaj Aŭdu kune revenis de komitata kunsido. Ili estis tre
parolemaj junuloj, kaj ankaŭ ĉiuj iliaj amikoj ŝatis paroli. Tial la
kunvenoj ĉiufoje daŭris longe. Ne estis facile interkonsenti pri la
programo, tamen finfine ili sukcesis. La fakulo, kiu venis por ilin
helpi fari la decidojn, ŝajnis al ili iom freneza, sed, nu, ĝenerale
tiel estas. Tiuj homoj studis longe en universitatoj, multe legis en
bibliotekoj, ili iras de lando al lando por prelegi, sed ĉu ili vere
komprenas la regionajn kondiĉojn? Multon pri la loka vivo ĉi tie
ili ne vere scias.</p>

<p>Tamen estis interese aŭdi, kiel li proponas organizi la ven<!--
-->don de freŝaj fruktoj kaj legomoj al kelkaj landoj, kiuj ilin ege
deziras, havas monon por ilin pagi, sed ne povas ilin produkti
mem. Tio estas plej konkreta propono. Se ĝi bone sukcesos, eble
okazos sufiĉa evoluo de la regiono, por ke ĝi iom post iom tiru
sin el sia ankoraŭ tro malalta vivnivelo.</p>

<p>Krome, estis agrable ekscii, ke internacia organizaĵo povus
preni sur sin la kostojn de reklamado, almenaŭ komence. Sen re<!--
-->klami, oni ne povas vendi nuntempe. Kaj vendi je kiel eble plej
altaj prezoj la lokajn produktojn nun estas la ĉefa afero, kiun ne<!--
-->cesos fari por evoluigi la regionon.</p>

<p>“Estis amuze, kiel tiu eksterlandano volis meti ordon en nia
diskuto, ĉu ne?” Ali diris.</p>

<p>“Jes. Li ne komprenas, kiel ni ŝatas paroli ĉi tie. Ni alvenus
al sama rezulto, sed post pli da tempo, kaj alimaniere.”</p>

<p>“Estis ridinde, kiel li volis gvidi la diskuton al jam preparita
celo. Li ne akceptis niajn ideojn. Tamen, se dank' al tiu frenezulo
nia regiono evoluos al pli bonaj vivkondiĉoj, ni ne tro moku lin.”</p>

<p>“Li ne estas freneza, fakte, li nur aspektas freneze. Tio estas
<!-- paĝo 88 -->
alia afero. Ekzemple lia ideo, ke necesas disvolvi komunecan
pensmanieron, kaj labori en komuneca spirito, estas plej saĝa.”</p>

<p>“Jes, sed diri tion estas maltrafe ĉi tie, ĉar en nia regiono
komuneca spirito jam ekzistas de jarcentoj. Ni ne bezonas faku<!--
-->lojn pri ekonomio aŭ sociaj aferoj por tion lernigi al ni.”</p>

<p>“Prave. Tiurilate li estis iom freneza. Ĉe ni komuneca aliro
al la problemoj ĉiam estis tute tradicia.”</p>

<p>Tiel diskutis Aŭdu kaj Ali revenante el la urbeto vilaĝen.</p>

<p>“Ho, kio estas tio?” Ali diris, vidante ion, kio kuŝis, kvazaŭ
kaŝite, flanke de la vojo, sur kiu ili paŝis. Li prenlevis ĝin. Estis
sako, kaj ĝi estis peza. Li ĝin malfermis kaj nekredeme vidis, ke
ĝi enhavas multajn monerojn el oro.</p>

<p>“Dio estu dankata! Kiel bonŝancaj ni estas!” Aŭdu ĝojkriis.</p>

<p>“Ni, ĉu? Kial <i>ni</i>? <i>Mi</i> vidis tiun sakon, <i>mi</i> prenis ĝin. Mi es<!--
-->tis bonŝanca. Pri vi, mi ne scias.”</p>

<p>Aŭdu ekhaltis kaj penseme rigardis sian kunulon.</p>

<p>“Tiel vi disvolvas nian komunecan spiriton, ĉu? Bone, kiel
vi volas. Se vi kredas, ke Dio ĝin donis al vi kaj nur al vi, kon<!--
-->servu ĝin. Mi povas vivi sen oro.”</p>

<p>Post kelka tempo, ili atingis la lokon, kie la vojo pasas tra
arbaro. Ili plu marŝis silente. Fakte, ili ĉesis diskuti tuj post la
vortoj ĉi-supre raportitaj. La silento estis peza. Ambaŭ malkon<!--
-->tentis pri la ŝanĝo en iliaj rilatoj. Ali unuflanke sin ĝenis, sed ali<!--
-->flanke ne volis perdi eĉ nur parton de sia trovaĵo. Kaj kiom kon<!--
-->cernas Aŭdun, ĉi tiu provis forigi de si la deziron bati sian ami<!--
-->kon, por restarigi justecon kaj veran komunecan spiriton inter ili,
kvankam profunde en sia koro li ne sciis, kiel li estus aginta, se li
estus la trovinto de la orplena sako.</p>

<p>Ili estis tiel profunde perditaj en siaj pensoj, ke, kiam ŝte<!--
-->listoj saltis de sur la arboj, ili tute ne estis preparitaj al tuja reago.
Tamen, junaj, facilmovaj, ili sukcesis ekkuri antaŭ ol la ŝtelistoj
ilin kaptis.</p>

<p>“La best-homoj,” diris Aŭdu, apenaŭ aŭdeble. Tiu grupo,
kiu faris multajn ŝtelojn en la regiono, estis bone konata.</p>

<p>La du junuloj forkuris kiel eble plej rapide. Sed al Ali, pro
la peza sako, estis ege malfacile rapidi sufiĉe por vere elsavi sin.</p>

<!-- paĝo 89 -->

<p>“Jes, la best-homoj,” li diris al si kurante. “Mi aŭdis pri ili.
Ili estas kruelaj, famaj pro sia granda krueleco. Se mi falos en
iliajn manojn...”</p>

<p>Aŭdu nun estis longe antaŭ li. Ali sentis, ke la ŝtelistoj lin
baldaŭ atingos. Li decidis forlasi la sakon. Ne estis alia maniero
savi sin. Li sentis, kvazaŭ io ŝiriĝus en li, dum li faligis ĝin teren.</p>

<p>La ridoj kaj laŭtaj ĝojaj esprimoj de la ŝtelistaro, kiu haltis,
vidante, ke Ali teren ĵetas ion, eĉ pli ol la sakfalo ŝiris lian ani<!--
-->mon.</p>

<p>“Atendu!” li vokis sian kunulon. “Ili ne plu sekvas nin.”</p>

<p>Aŭdu turnis sin, rigardis, vidis, ke Ali diras la veron, kaj
atendis, stare sur la vojo.</p>

<p>“Mi... mi... mi devis...” Ali provis diri, sed spiro al li man<!--
-->kis. “Mi devis lasi al ili la sakon, ĝi estis tro peza, mi ne povis
kuri kun ĝi.”</p>

<p>“Mi trovis tre stranga tiun orplenan sakon lasitan apud la
vojo,” Aŭdu voĉis. “Nun mi komprenas. Certe iu riĉulo, kiu ĵus
traktis plej sukcese gravan komercan aferon, vidis de malproksi<!--
-->me la ŝtelistojn kaj, pro ilia famo pri krueleco, preferis lasi sian
oron tie ol submetiĝi al ilia doloriga traktado. Li verŝajne pensis,
ke, se li revenos iom poste, certiĝinte, ke ne plu...”</p>

<p>Sed Ali ne aŭskultis lin.</p>

<p>“Dio mia! Dio mia!” li vokis, eĉ ne konscia, ke li interrom<!--
-->pas sian amikon. “Ĉio iris tiel bone, kaj jen! Jen ni devis pasi sur
vojo, kiu gvidis nin rekte al tiuj ŝtelistoj. Kiel malbonŝancaj ni
estas!”</p>

<p>“Ni? Ĉu vere vi diris: ni?” Aŭdu rebatis. “<i>Mi</i> perdis ne<!--
-->nion. Preĝu Dion, ke li instruu al vi, amiko, kial malbonŝanca
estas <i>vi</i>!”</p>

<h3>NOVAJ VORTOJ:</h3>

<p>apenaŭ, biblioteko, ekonomio, evolui, freŝa, gvidi, halti, komitato,
konservi, kruela, legomo, marŝi, oro, ordo, prelegi, produkti, programo,
reklamo, spirito, ŝiri, ŝteli, tradicio.</p>

<p>+ ĝeni sin, kun-sido, kun-veno, ŝiri (koron, animon), trakti (aferon,
demandon; homon).</p>

<!-- paĝo 90 -->

<h2>21. KVARA RAKONTO PRI AFANTI</h2>

<p>Foje ŝtelisto enrompis en la domon de Afanti. Afanti ektimis
kaj iris meti sin en larĝan keston por sin kaŝi.</p>

<p>La ŝtelisto iris kaj venis en la domo, sed trovis nenion valo<!--
-->ran, nenion forprenindan. Afanti ja estis malriĉa.</p>

<p>Finfine la ŝtelisto proksimiĝis al la kesto. Kaptita de plej te<!--
-->rura timo, Afanti aŭdis lin stari tie apude. Dum longa, neelporte<!--
-->bla minuto, nenio okazis. Afanti aŭdis la ŝteliston spiri. Li ne
sciis, kion tiu faras.</p>

<p>‘Ŝtelistoj ofte estas kruelaj,’ li pensis, ‘kaj ĝenerale ili havas
kun si tranĉilon, ĉar ili ĝin bezonas por sia hontinda laboro. Ĉu
eble li volos tranĉi al mi la kolon? Ĉu li mortigos min?’</p>

<p>Afanti, tre malriĉa, kiel ĵus dirite, havis nenion hejme. Li do
timis, ke, kolera pro la malsukceso de siaj penoj, la ŝtelisto havos
kontraŭ li plej malbonajn, eble eĉ mortigajn, intencojn. Li sin
demandis, kiel reagi plej bone.</p>

<p>Fine la ŝtelisto malfermis la keston kaj vidis Afantin. Lia
mano tuj iris al lia tranĉilo: li atendis eksalton, kaj pretis defendi
sin. Sed Afanti ne moviĝis.</p>

<p>“Kion vi faras en kesto?” la ŝtelisto mire demandis.</p>

<p>“Nu, nu, estiminda sinjoro...” respondis la eks-kaŝito, pen<!--
-->sante, ke antaŭ ĉio necesas trankviligi la ŝteliston per plejaj ĝen<!--
-->tileco kaj afableco, “komprenu min. Mi hontis, ke en mia domo
troviĝas nenio, kio respondus al viaj estimindaj gustoj. Mi hontis
prezentiĝi antaŭ vi kun tiel malplena, malbela, senorda domo. Jen
vi vizitas min, kaj mi povas proponi al vi nenion. Hontinde, ĉu
ne? Tial mi min kaŝis.”</p>

<p>Neniam la ŝtelisto vidis tiel ĝentilan priŝtelaton. Li plej afa<!--
-->ble salutis, kaj iris for.</p>

<h3>NOVAJ VORTOJ:</h3>

<p>kesto, kolo, tranĉi.</p>

<p>+ en-rompi, pri-ŝteli.</p>

<!-- paĝo 91 -->

<h2>22. LA SANKTA FIŜO</h2>

<p>Mi hontas, sed tamen estas vere: mia avo kaŭzis la morton
de homo. Eble nevole, eble nerekte. Liajn intencojn mi ne volas
juĝi. Sed fakto estas fakto, kaj la fakton mi konfesas: mia avo
estas, iusence, mortiginto, kvankam tion li mem neniam akceptus
vidi. Mi tuj rakontos al vi.</p>

<p>Ĉe la flanko de la vojo, kiu foriras oriente de nia regiona
centro, direkte al la montoj, staras altega arbo, maljuna, dika,
forta. Kiel kelkfoje okazas ĉe tiaj grandegaj arboj, ĝi havas en si
larĝan truon. Tiu truo, preskaŭ ebena kaj rimarkinde profunda,
troviĝas ĉe loko, kie tri dikaj branĉoj disiĝas.</p>

<p>La vetero estis malbela dum la periodo, pri kiu mi parolas.
Pluvis, pluvis, pluvadis senĉese. Ĝis jen, iun tagon, la pluvo fin<!--
-->fine ĉesis. Dum tiu unua bela tago, fiŝvendisto laŭiris la orientan
vojon ĵus priparolitan. Tenante korbon plenan je ĵus kaptitaj fiŝoj,
kiuj ankoraŭ vivis, li plezure marŝis, kontenta pri la freŝa bela
vetero, kaj gaje kantetis al si kanton.</p>

<p>Li pasis preter la arbo, kiam brila lumo dum momento trafis
liajn okulojn. Li miris. Estis fakte nur sunradio, kiu, falante sur la
akvon en la arbotruo kiel sur spegulon, resendis sian lumon al la
preterpasanto. Ĉiam interesata pri strangaĵoj, la fiŝvendisto prok<!--
-->simiĝis al la arbo, kaj mire rimarkis la grandan, larĝan, profundan
truon, nun plenan je pluva akvo.</p>

<p>Lia gajeco donis al li amuzan ideon. Li ŝerce prenis fiŝon el
sia korbo kaj ĝin metis en la akvon de la arbotruo. La fiŝo tuj
naĝis kontente. Plu kantante, la fiŝvendisto daŭrigis sian vojon.</p>

<p>Li estis jam for de longe, kiam alvenis ŝafisto, gvidanta
grandan ŝafaron. Unu el la ŝafoj apartiĝis de la aro, kaj por iri re<!--
-->venigi ĝin, li pasis preter la arbo. Ankaŭ al li lumo trafis neaten<!--
-->dite en la okulon. Proksimiĝinte, li mire rimarkis, ke en la centro
de arbotruo fiŝo, videble vivanta, tute trankvile naĝas. Tiu fiŝo
<!-- paĝo 92 -->
apartenis al neniu speco de li konata. Kaj, antaŭ minuto, ĝi koni<!--
-->gis sian ĉeeston per eksendo de lumo!</p>

<p>‘Miraĵo!’ li pensis. ‘Dia spirito ĉi tie intervenis. Ĉi tiu arbo
estas sankta’. Li komence klinis la kapon, kaj baldaŭ troviĝis en
preĝa sinteno kun la kapo tuŝanta la teron.</p>

<p>Kiam li revenis hejmen, li rakontis pri la mirindaĵo. Pluraj
anoj de lia familio iris kontroli lian diron. Estis vere. Fiŝo vivis
en arbotruo, malproksime de ĉiaj lago, maro aŭ rivero.</p>

<p>Baldaŭ el la proksima urbeto venis homoj pli kaj pli multe.
Ili kliniĝis antaŭ la arbo, bruligis bonodoraĵon, kaj preĝkantis.</p>

<p>Ĉiutage venis novaj homoj por rigardi la miraĵon kaj preĝi
ĉe la sankta arbo. Pli kaj pli la homoj venis amase. Mia avo iradis
tien ĉiutage.</p>

<p>“Multpova spirito sidas en tiu arbo,” li diris. “Mi sentas lin.
Estas bonvolema spirito. Li helpas min en la malfacilaĵoj de la vi<!--
-->vo. Tion mi sentas tre klare. Tiu miraĵo okazis por nia tuta regio<!--
-->no, por ke ĝi sciu, ke la altuloj el la nevidebla mondo amikas al
ni.”</p>

<p>Jes, mia avo prenis aparte serioze ĉi tion, kion li rigardis
plej certe dia interveno. Ĉar li estis tre maljuna, kaj saĝa multri<!--
-->late (bedaŭrinde ne ĉiel!), la homamaso sekvis liajn ideojn, lin tre
amis kaj altkonsideris. Foje, li tie staris kun granda homamaso kaj
gvidis preĝkantojn, kiam la fiŝvendisto preterpasis.</p>

<p>“Kio okazas ĉi tie?” tiu demandis staranton.</p>

<p>Oni klarigis al li, ke okazis mirindaĵo, ke en tiu loko mal<!--
-->proksima je ĉiaj rivero, maro aŭ lago, bela fiŝo vivas kaj naĝas en
arbotruo. La fiŝvendisto ekridis.</p>

<p>“Lasu min rigardi ĝin,” li diris. “Estas mi, kiu ĝin tien me<!--
-->tis! Ĉu ĝi vere plu vivas kaj bonsanas? Amuze!”</p>

<p>Li volis antaŭeniri inter la starantaj homoj ĝis la arbo.</p>

<p>“Mi volas rigardi ĝin; estas mi, kiu ĝin metis tien, mi estas
fiŝvendisto,” li ripetis. Sed la homoj nur respondis: “Atentu! Ne
faru ion ajn. Tiu ĉi loko estas sankta!”</p>

<p>Kiam finfine li sufiĉe proksimis, li kriis ridante: “Mi metis
tiun fiŝon tien, la unuan belan tagon post la longa pluvado. Lasu
min repreni ĝin. Ĝi estas mia.” Tiam mia avo ekkoleris:</p>

<!-- paĝo 93 -->

<p>“Forpreni la sanktan fiŝon? Kiu estas tiu ŝtelisto de sank<!--
-->taĵoj? Ne lasu lin!”</p>

<p>Li parolis ege efike, tiel efike, ke la homamaso eĉ ne havis
dubon dum minuto, ke tiu fiŝdeziranto estas malaminda ŝtelisto,
kiu volas proprigi al si, por si sola, donaĵon de la dia spirito, kiu
decidis marki per miraĵo la sanktecon de ĉi tiu loko.</p>

<p>“Ne lasu lin proksimiĝi,” mia avo laŭtvoĉis. “Zorgu, ke li
ne venu ĝin ŝteli. Li altirus sur nin ĉiajn malfeliĉojn. Tiu sankta
arbo kaj dia fiŝo nin defendas kontraŭ ĉiuj danĝeroj. Ne lasu lin
forpreni ĝin. Li povas veni nur de la Plej-Malbonulo!”</p>

<p>“Sed, sed,” la fiŝvendisto trankvile respondis, “mi certigas
al vi. Post la granda pluvo mi preterpasis ĉi tie kaj vidante la
truon en la arbo, mi trovis amuza la ideon vidi...”</p>

<p>Li neniam havis la tempon fini sian frazon. La homamaso
koleris kaj lin atakis. Okazis granda malordo. Oni frapis lin, batis
lin ĉiamaniere, kun plej kolera forto, kaj kiam li volis forkuri, la
homamaso ĵetis ŝtonojn al li. Pluraj ŝtonoj trafis lin al la kapo tiel
forte, ke li falis. Post nelonge li perdis la vivon.</p>

<p>Mia avo certe respondecas pri lia morto. Se li ne uzus sian
personecan forton kaj la altan konsideron, kiun la amaso havis
por li, tiamaniere, ke li direktis la popolan koleron kontraŭ tiu
fiŝvendisto, tiu certe plu vivus. Sed de kelkaj tagoj jam li ena<!--
-->miĝis al la sankteco de tiu loko. Li ne povis elporti, ke ĝi refariĝu
io normala.</p>

<p>Ne estas agrable por mi konfesi la veron, nek akcepti la
ideon, ke mi estas filo de la filo de tia ulo, sed tio estas la faktoj.
Mi esperas, ke Dio, se li aŭ ŝi aŭ ĝi ekzistas, bonvolos pardoni al
mia avo kaj ebligi al li el la postmortejo, kie li vivas, se oni plu
vivas ie postmorte, repagi al la fiŝvendisto kaj al ties familio la
malbonon, kiun tiu senkulpe kaj senkaŭze suferis.</p>

<h3>NOVAJ VORTOJ:</h3>

<p>avo, branĉo, bruli, ĉiel, ebena, fiŝo, klini, konfesi, korbo, lago, neniel,
oriento, periodo, preter, sankta, senco, speco, spegulo, ŝafo, ŝerci, ŝtono,
ties, truo.</p>

<p>+ en-am-iĝi, inter-veni.</p>

<!-- paĝo 94 -->

<h2>23. NEATENDITA RENKONTIĜO</h2>

<p>La vivo estas vere stranga. Mi ne ŝatus esti verkisto, ĉar, kio
okazas en mia vivo, tio estas tiel nekredebla, ke neniu leganto ak<!--
-->ceptus tion trovi en romano, kaj se ne paroli pri la vera vivo, kial
entute verki?</p>

<p>Foje mi partoprenis en tutmonda kongreso kun mia bofrato,
en Londono. Ni decidis partopreni en unu el la ekskursoj aranĝi<!--
-->taj por la kongresanoj. Tio estis profesia kongreso, sed tiuj simi<!--
-->las kelkrilate al la esperantistaj. Ankaŭ en ĉi tiu, kiel en esperan<!--
-->to-kongreso, organiziĝis meze de la semajno serio da ekskursoj
por konigi kelkajn aspektojn de la regiono al la diverslandanoj.
Ni volis iri al Cambridge kaj Oxford, sed okazis ia fuŝo pri la
aŭtobusoj, kaj ni retroviĝis en veturilo, kiu iris aliloken, nome, al
Stonehenge kaj Bath. Ni decidis pri la ekskurso lastminute, kaj al
ni estis egale, ĉu ni vizitu tiun landoparton aŭ tiun alian. Ni kuti<!--
-->mas kongresi, kaj scias, kiel malfacile estas plene eviti fuŝojn,
kiam oni aranĝas similajn aferojn. Ni ambaŭ rigardas fuŝojn nee<!--
-->vitebla aspekto de la vivo, kaj scias, ke ili okazas precipe, kiam
neprofesiuloj provas organizi ion por centoj da homoj el la tuta
mondo.</p>

<p>Fakte, mi tre ĝojis pri la fuŝo, ĉar Stonehenge kun siaj altaj
ŝtonegoj starigitaj antaŭ jarmiloj per metodo, kiun oni ĝis nun an<!--
-->koraŭ ne komprenis, interesis min pli ol la du universitataj urboj.
Mi konfesas, ke, stulte, antaŭ ol decidi, mi eĉ ne rimarkis, ke la
organizantoj proponas ekskurson al Stonehenge. Kiom koncernas
min, la fuŝo do ne estis vera fuŝo.</p>

<p>Mi trovis Stonehenge eksterordinara. Mi jam ofte vidis fo<!--
[paĝo 95]
-->tojn de ĝi antaŭe, sed la realo estas multe pli impresa ol ĉiaj pri<!--
-->skribo aŭ fotoj. Bedaŭrinde, estis amaso da turistoj, kaj ni ne res<!--
-->tis sufiĉe longe por ricevi ĝustan impreson pri la loko. La gvidisto
rakontis al ni multon pri la diversaj teorioj rilate al tiuj strangaj
konstruaĵoj, al ilia celo kaj al la metodoj ilin starigi, sed li parolis
en rapida angla lingvo, kiun mi malbone komprenis.</p>

<p>Post Stonehenge ni iris al Bath, kaj tie ni manĝis. La manĝo
estis mirige bongusta (mirige por Anglio, anglaj legantoj pardonu
min) kaj mi des pli ŝatis tiujn ege plaĉe kuiritajn viandon kaj le<!--
-->gomojn, ĉar estis tradicia angla kuirarto, kaj ne kelkaj el tiuj
manĝaĵoj, nomataj “internaciaj”, kiujn oni tiel ofte ricevas en
hoteloj kaj restoracioj, kaj al kiuj tute mankas lokaj odoro kaj
gusto.</p>

<p>Tie okazis la neeblaĵo.</p>

<p>Mi sidis kun mia bofrato. Ni diskutis pri la kuirmaniero de
la diversaj landoj kaj pri la tradicia angla, malmulte konata, kiam
viro alvenis kaj eksidis ĉe eta tablo vid-al-vide de ni.</p>

<p>Li mendis botelon da biero kaj ĉirkaŭrigardis. Mi rimarkis,
ke liaj okuloj haltas je la vido de mia bofrato. Li rigardis lin fik<!--
-->se, sindemande. Tiu fiksa rigardo estis iom ĝena por mia bofrato,
kiu sentis ĝin antaŭ ol vere rerigardi al ĝi. Sed kiam li turnis la
vizaĝon rekte al la rigardanto, ankaŭ li fiksis la okulojn al tiu,
kun similaj intereso kaj malcerteco. Finfine, la ĵus-alveninto eks<!--
-->taris kaj venis al li.</p>

<p>“Senkulpigu min,” li diris angle. “Ĉu via nomo ne estas
...?” kaj li diris la nomon de mia bofrato.</p>

<p>Ĉi-lasta respondis en lingvo nekonata de mi, tiel ke eĉ ne
unu vorton mi komprenis. Finfine, li turnis sin al mi por prezenti
tiun viron: estis lia frato.</p>

<p>Mi eĉ ne sciis, ke mia bofrato havas fraton. Mi malprecize
memoris, ke antaŭ multaj jaroj li forlasis sian landon, ĉar la poli<!--
-->tika situacio tie estis neeltenebla por li, kaj ke li faris al si novan
vivon niaregione. Li nun klarigis, ke kiam li eliris el sia lando, la
tiea situacio estis plej malsimpla kaj senorda. Lia tuta familio di<!--
-->siĝis. Pluraj familianoj decidis foriri lastminute, kaj ĉio disvol<!--
-->viĝis tiamaniere, ke dum dudek jaroj li ne plu havis informojn pri
<!-- paĝo 96 -->
sia frato. Kaj jen nun, pro neimagebla ŝanco, ambaŭ retroviĝis
samloke.</p>

<p>Kiam mi rakontis tiun okazaĵon al amikoj, kelkaj miris, ke la
du fratoj ne tuj estis certaj rekoni unu la alian. Mi miris pri ilia
miro: dudek jaroj, kun longa tempo da suferado, ja ŝanĝas la vi<!--
-->zaĝon de homo.</p>

<p>Sed eble ĉefe malhelpis tujan kontakton la ideo, ke tia re<!--
-->trovo ne povas esti reala. Oni opinias: “Mi eraras. Miaj okuloj
rakontas malveraĵojn al mi. Ne estas eble.”</p>

<p>Ke tia ŝanca renkontiĝo estas preskaŭ neebla, tion vi kom<!--
-->prenos eĉ pli bone, kiam mi diros, ke la koncerna frato fakte
loĝas en Aŭstralio. Dum mia bofrato forkuris al Okcidenta Eŭro<!--
-->po, lia frato travojaĝis Azion, laborante jen tie, jen aliloke, sed
neniam trovante lokon, en kiu li sentis sin sufiĉe hejme por reko<!--
-->menci taŭgan vivon. Finfine li iris al Aŭstralio, kie li facile trovis
laboron, iom post iom plibonigis sian situacion, edziĝis kun
fraŭlino el sama deveno, kaj komencis agrablan familian vivon,
en kiu li tenis vivaj la tradiciojn de la patrolando. Li provis kon<!--
-->takti membrojn de la familio, sed nemulte sukcesis. Pri mia bo<!--
-->frato li tute ne povis atingi rezulton, ĉar tiu neniam akceptis par<!--
-->topreni en asocio de samlandanoj. Sian antaŭan vivon en la gepa<!--
-->tra lando li nepre volis forgesi. Kaj lia frato provis nur serĉi pere
de tiaj asocioj.</p>

<p>Kiel mi diris komence, romanisto, kiu metus tian okazaĵon
en verkon sian, estus rigardata kiel uzanta tro facilajn solvojn al
siaj verkproblemoj. Kaj tamen la renkonto envere okazis.</p>

<p>Ĝi estas eĉ pli neverŝajna, se konsideri, ke la frato venis de
Aŭstralio al Britio tute eksterordinare. Ne li devis veni, sed alia
persono, kiu laboris en la sama komerca domo. Tiu malsaniĝis,
sed ĉar oni nepre bezonis sendi al Londono iun kapablan fari la
necesajn traktadojn, oni lastminute proponis tiun komision al la
frato de mia bofrato (t.e. al mia alia bofrato). Estante en Londono
kaj disponante libertagon, la frato decidis viziti Stonehenge kaj
Bath, sed en ĝenerala turista organizo, ne en la nia, kiu estis nur
por la kongresanoj.</p>

<p>Se aldoni, ke ni devus iri, ne tien, sed al Oxford kaj Cam<!--
[paĝo 97]
-->bridge, vi komprenos, kiom da ŝancoj necesis por efektivigi la
renkonton. Jam estis eksterordinare retroviĝi en Bath samhore,
sed estis neniu kaŭzo, ke ni elektu la saman restoracion, ĉar am<!--
-->baŭflanke la organizantoj lasis la partoprenantojn liberaj tagman<!--
-->ĝi, kie ili deziris.</p>

<p>Krome, ni troviĝis en la supra parto de la restoracio, kiun
oni atingis nur suprenirante sur kelkaj ŝtupoj: tiun parton oni ne
povis vidi el la enirejo. Kaj nur ŝanco faris, ke la frato decidis ri<!--
-->gardi, kiel la manĝoĉambro prezentiĝas supre. Li ricevis tie la
lastan liberan sidlokon, kio signifas, ke, se li venus kvin minutojn
pli malfrue, oni certe dirus al li: “Ne iru supren, ĉio jam estas
okupita.”</p>

<p>Kio estas ŝanco? Stranga afero, ĉu ne? Se oni restudas ĉi
tiun okazaĵon detalon post detalo, ĉio aperas, kvazaŭ la afero es<!--
-->tus planita. Ĉu altaj nevideblaj spiritoj direktas la vivon de homo,
almenaŭ en kelkaj momentoj de lia vivo? Ĉu temas nur pri plej
ŝanca ŝanco, t.e. pri unu el mirigaj okazaĵoj, kiuj necese prezen<!--
-->tiĝas, ĉar la serio de ebloj estas tiel senfina, ke ne povus ne okazi
de tempo al tempo io tute neverŝajna? Ĉu la kaŭzo kuŝas en speco
de penso-transsendo? Kial ne? Kial inter membroj de sama fami<!--
-->lio ne ekzistus okazoj, kiam la penso de unu transsendiĝas al la
alia, kiel radio-programoj nevideble traflugas la aeron por fariĝi
aŭdeblaj je miloj da kilometroj? Neniu el la du fratoj havis la im<!--
-->preson, ke li ricevas informon transdonitan de malproksime, sed
ĉu tiaj aferoj ne povus funkcii senkonscie?</p>

<p>Al ĉiuj ĉi demandoj mi ne havas respondon. Mi nur rakontis
la faktojn al vi. Ili estas veraj, eĉ se vi ilin ne kredas. Kaj ili ne
ĉesis mirigi min.</p>

<h3>NOVAJ VORTOJ:</h3>

<p>angla, Aŭstralio, biero, bo-, botelo, Britio, disponi, ekskurso, eviti, fiksi,
fraŭlo, fuŝi, impresi, kilometro, komisii, Londono, okcidento, precipe,
preciza, profesio, reala, romano, serio, turisto.</p>

<p>+ parto-preni, patro-lando, sen-kulp-igi, t.e. (= tio estas), radio
(radio-programo; sun-radio).</p>

<!-- paĝo 98 -->

<h2>24. LA VERON, MI PETAS!</h2>

<p>Al Pablo tute ne plaĉis lia situacio. Tiuj multegaj homoj, tiu
terura varmo kun la sennube blua ĉielo kaj la suno senkompate
brila-brula, tiu muziko... Estas ĝene senti sin la centro de ĉies
atento, la objekto de ĉies rigardoj.</p>

<p>Li provis rekoni amikojn aŭ almenaŭ konatojn en la hom<!--
-->amaso. Li ne sukcesis. Ne estis vizaĝoj, ne estis personoj, estis
nur milkapa besto, el kiu nenio individua elstaris.</p>

<p>La muziko ĉesis. Ĉe signo de la prezidanto, la ulo, kiun Pa<!--
-->blo malamis, serioz-vizaĝe marŝis ĝis la loko preparita por la pa<!--
-->roladoj. Kiam li komencis vorti, la laŭtparoliloj resonigis lian
voĉon inter la domoj, por la knabo plej malplaĉe.</p>

<p>“Ne ofte oni donas al strato la nomon de homo vivanta, sed
ĉi tiu knabo tiel meritas la dankemon de la tuta popolo, ke ni de<!--
-->cidis signi per tia eksterordinara okazo la memoron pri lia grand<!--
-->faro. Kuraĝo...”</p>

<p>La vortoj resonis tiel forte, ke al Pablo la kapo komencis
dolori. Li ne sciis, kion pensi, li ne sciis kiel sin teni. Li estis ege
malfeliĉa.</p>

<p>“Tre gravan komunikaĵon li akceptis porti al niaj samcela<!--
-->noj, kiuj trovis lokon transmontare por prepari la venkan atakon.
Sed por ilin atingi, necesis pasi tra la linioj de niaj malamikoj.
Danĝera tasko, kiun li sindone, inteligente kaj kuraĝe plenu<!--
-->mis...”</p>

<p>Akceptis porti, ĉu? Kiel eblas nomi tion akcepto? Li estis
dekunujara, kiam la afero okazis. La landon ŝiris terura interna
milito. Homoj malamis homojn, frato mortigis fraton. Soldatoj
<!-- paĝo 99 -->
venis kaj foriris. Veraj soldatoj de la ŝtato, kaj ne-soldataj bata<!--
-->lantoj, kiuj leviĝis kontraŭ la ŝtato, sed tamen estis organizitaj
kiel soldatoj. Vilaĝo apartenis jen al tiuj, jen al tiuj ĉi.</p>

<p>Ofte viroj venis kun plej timiga aspekto sendolĉe prideman<!--
-->di la vilaĝanojn por scii, kiuj transiris al la kontraŭŝtataj unuoj.
Aŭ, se la kontraŭ-ŝtatuloj ĉi-foje okupis la vilaĝon, kiuj transiris
al la defendantoj de la ŝtato. Ambaŭ flankoj laŭdire defendis libe<!--
-->recon kaj vivon vere homan. Iujn oni nomis bluaj, aliajn ruĝaj.
Pablo komprenis nenion el ĉio ĉi.</p>

<p>Iutage, kiam la situacio estis speciale streĉa, alvenis José,
lia kuzo. Pablo malŝategis tiun kuzon. Li estis kiel besto. Forta
kaj timiga, nekapabla kompreni, kiel infano sentas kaj reagas.
Plaĉis al li ofendi Pablon, aŭ almenaŭ lin ĝeni. Li aĝis ok jarojn
pli kaj jam kiam li estis deksesjara kaj Pablo okjara, jam tiam li ti<!--
-->ris plezuron el suferigo al sia eta kuzo. Kaj jen tiufoje dikbrusta,
fortbraka José alpremis Pablon al muro, en loko, el kie forkuri ne
eblis, kaj li diris:</p>

<p>“Vi konas min. Vi scias, ke mi povas suferigi vin. Tutvive,
se necesos. Mi havas ordonon por vi, komision. Se vi ne obeos,
mi mortigos vin. Sed ne dolĉe, kredu min. Mi pagigos al vi vian
malakcepton per teruraj doloroj. Mi do konsilas al vi agi kiel mi
diros, plej lerte. Se vi malsukcesos, la malamikoj vin mortigos. Se
vi ne iros, mi mortigos vin. La situacio ne povus esti pli kara,
ĉu?”</p>

<p>Kion Pablo povis fari? La kuzo ordonis al li foriri trans la
montojn, evitante esti rimarkata de la malamiko, kiu okupis vas<!--
-->tan regionon ĉi-flanke de la montaro, por porti gravegan komuni<!--
-->kaĵon al iaj samgrupanoj, kiuj kampadis tie transe.</p>

<p>Kaj hodiaŭ...</p>

<p>“... juna kuraĝulo... senkonsidere pri la danĝero, al kiu li
elmetis sian junan vivon... kun nekredebla lerteco, kaj kun la tuta
energio, kiun li tiris el sia certeco pri la justeco de nia Afero, pri
la graveco senigi la landon de tiuj, kiuj agas kontraŭ ties bono...”</p>

<p>Kuraĝa, certa pri la Afero! Pablo volis ne morti, ne suferi, li
ege timis la kuzon. Al tio sumiĝas la kaŭzoj de lia agado. Ĉu li
akceptis? Ne. Oni perforte devigis lin. Se li estus libera, li certe
<!-- paĝo 100 -->
ne irus. Li ne kredis je tio aŭ tio ĉi. Li aŭdis tro kontraŭdirajn pa<!--
-->rolojn, kaj nenion komprenis pri la kaŭzoj de la milito. Se oni
demandus lin, ĉu li estas por la ruĝuloj aŭ por la bluuloj, li dirus,
ke li ne scias, ke li dezirus nur vivi pace, sen milito.</p>

<p>Lerta, ĉu? Fakte, li estis kaptita. Nur pro ŝanco, kiu faris, ke
lia kaptinto estis subite informita per krioj pri io por li terure do<!--
-->loriga, nur pro tiu ŝanco li sukcesis forkuri libere. Kaj la reveno
ne estis pli facila. Sed denove bonŝanco ridetis al li.</p>

<p>Poste la ĉefo de la transmontanoj rakontis, kiel mire li foje
vidis knabon alveni kaj transdoni komunikaĵon. Tiu komunikaĵo
estis tiel grava, ke la evoluo de la tuta milito dank' al ĝi ŝanĝiĝis,
donante la venkon al la koncerna politika partio.</p>

<p>Pablo petis, ke oni ne disrakontu pri li. Li timis, ke se la alia
partio poste revenos al la supro de la povo, ĝi mortigos lin. Sed,
kion ajn li deziru, lia famo disvastiĝis. Kaj nun oni nomas straton
laŭ lia nomo kaj faras grandan feston kun prezidanto, parolantoj,
muziko, kaj grandega homamaso, kiu rigardas lin. Kiu scias, ĉu
en ĝi ne troviĝas iu, kiu nun decidas foje ĉesigi lian vivon?</p>

<p>‘Krii’, li pensis, ‘Mi sentas teruran emon krii. Krii: haltu,
ĉesu tiel belvorte paroli, tio ne estas la vero. Mi ne scias, kion
volis la uloj, por kiuj mi plenumis tiun taskon. Kaj ne estis bon<!--
-->vola servo. Mi ĝin faris, ĉar ne eblis eltiri min. Mi koleras kon<!--
-->traŭ mia kuzo José, kiu refoje uzis sian korpan superecon por de<!--
-->vigi min plenumi ion, kion mi tutanime nur deziris eviti. Ĉu vi ne
komprenas? Mi ne estas via estiminda kuraĝulo. Mi ne volas vidi
mian nomon sur domo, por signi straton. Mi volas iri ludi. Mi
volas, ke vi lasu min en paco kaj trankvilo. Ĉio ĉi estas malvera,
malvera, malvera. Kaj José estas bestaĉo, kiu meritas morton.
Kial vi prezentas lin kiel savanton de la popolo?...’</p>

<p>Li atingis tiun punkton en sia pensado, kiam li subite rimar<!--
-->kis, ke la parolado ĉesis, kaj ke ĉiuj gravuloj rigardas lin, kvazaŭ
ili atendus, ke li faru ion. Sed li ne atentis iliajn vortojn kaj tute
ne sciis, kion oni atendas de li. Li malprecize memoris, ke, kiam
oni aranĝis la detalojn de la festo, oni diris, ke je difinita mo<!--
-->mento, li devos ion fari. Sed li forgesis. Kiom ajn li provis serĉi
en sia memoro, neniu ideo pri la planita faro retroviĝis.</p>

<!-- paĝo 101 -->

<p>Liaj sentoj estis tiel fortaj, neklaraj kaj doloraj, ke li ne po<!--
-->vis elteni. Ĉiuj bariloj, konstruitaj en li de eduko por malhelpi lin
fari agojn, kiujn gepatroj kaj instruistoj nomis nekonvenaj, subite
dissaltis sub la premo de la sentoj turniĝantaj en li, en kiuj mik<!--
-->siĝis timo, deziro, malakcepto, honto, malamo kaj kolero. Gajnis
kolero. Li ekkriis:</p>

<p>“Vi malvere parolas. Vi nenion komprenis. Mi ne agis pro
kuraĝo aŭ por havigi la venkon al vi. Mi ne scias, ĉu la popolo pli
feliĉos kun vi aŭ pli feliĉus kun tiuj, kiuj malvenkis. Kiel mi po<!--
-->vus, je mia aĝo? Vi ne...”</p>

<p>La gravuloj estis tiel mirigitaj, ke ili restis senmovaj dum la
kvaron-minuto, kiu necesis por eldiri tiujn vortojn. Du aferoj
okazis samtempe. La muzikestro ekkomprenis sian devon kaj sol<!--
-->data marŝmuziko eksonis, kovranta la knaban voĉon. Dume, la
policestro atingis Pablon, metis la manon sur lian buŝon, fermante
ĝin, kaj kun kunulo perforte kondukis for la knabon, kies kruroj
kaj piedoj kolere moviĝis ek kaj ek, senutile batante la aeron.</p>

<p>La prezidanto reparolis:</p>

<p>“Bonvolu pardoni ĉi tiun interrompon,” li diris. “Tro pre<!--
-->mata de fortaj sentoj, tuŝata plej profunde de teruraj memoroj, nia
juna kuraĝulo momente perdetis la kapon. Jen plia ekzemplo de la
malbono, kiun kaŭzis la surmarŝindaj uloj, kiuj...”</p>

<p>Lerta, tre lerta li estis. Li sciis, ke malfacile la popolo ak<!--
-->ceptos lian klarigon, sed li same bone sciis, ke ĝi estas laca militi
kaj akceptos pacon je iu ajn prezo. Fakte, dum unu minuto, la tuta
politika egalpezo de la lastaj monatoj preskaŭ disrompiĝis. Ven<!--
-->kis la laceco. Ĉiuj pensis, ke pli saĝe estas ŝajnigi, ke nenio oka<!--
-->zis. Pri la afero oni longe diskutos en la hejmoj kaj trinkejoj, sed
agi... tio estus tro danĝera.</p>

<p class="steletoj">* * *</p>

<p>En la oficejo de la politika polico, Pablo estis longe pride<!--
-->mandata. Li diris la veron. Finfine li povis tion fari kaj li tre ĝuis
la eblecon rakonti pri la perforto, pri la premo farita de José per
la promesoj suferigi, se la knabo ne akceptus, pri sia timego dum
<!-- paĝo 102 -->
li marŝis transmonten, pri la fojo, kiam li iĝis kaptita de la kon<!--
-->traŭuloj, kaj kiel bonŝanco savis lin. Li diris, ke li ne elportas ha<!--
-->vi sian nomon sur la unuaj kaj lastaj domoj de strato pro famo,
kiun li ne meritas, kaj kiu tute ne respondas al la vero.</p>

<p>Kiam li aldonis, ke li verŝajne ne povos ne diskonigi la
realon, la politika polico sciis, kion fari. Pablo mortis jam dum tiu
nokto.</p>

<p>Hodiaŭ, lernante legi, ĉiuj lernejanoj de la lando interese
konatiĝas kun tiu dekunujarulo, kies kuraĝo kaj netimo morti por
justa Afero iam savis la landon.</p>

<h3>NOVAJ VORTOJ:</h3>

<p>bari, brusto, buŝo, ĉies, favora, gajni, individuo, interna, komuniki, konsili,
konveni, kovri, kuzo, linio, partio, prezidi, ruĝa, signo, sumo, tasko, -um-,
vasta.</p>

<p>+ Afero, de-nove, el-meti, el-stari, kamp-adi, sin-done, plen-umi, unuo.</p>

<!-- paĝo 103 -->

<h2>25. KIU TIMU KIUN?</h2>

<p>“Mi tuj alportos teon,” ŝi diris, kaj malaperis en la kuirejon.
Mi sentis min malvarma kaj alproksimiĝis al la fajro. Fajroj ĉiam
altiris min. Mi rigardis ĝin. Ĝiaj ruĝaj kaj flavaj lumoj dancis en
miaj okuloj. La fakto, ke iom da fumo eliĝis el la fajro kaj pleni<!--
-->gis la ĉambron per sia karakteriza odoro, tute ne ĝenis min.</p>

<p>La teo estis varma kaj bongusta, ne tro forta, feliĉe, ĉar mi
ne ŝatas tro fortan teon, male al kafo, kiu plaĉas al mi nur, se ĝi
estas forta, densa, nigra.</p>

<p>“Mi ne komprenas, kial vi biciklas en tia vetero,” ŝi diris.
“Ne estas pro devo, ĉu? Estas nur sporto, mi supozas.”</p>

<p>“Jes,” mi respondis, “estas nur sporto. Mi ŝatas vojaĝi bici<!--
-->kle. Nun estas la ferioj. Kiam mi foriris ĉi-matene, la vetero estis
bela. Kiu povis supozi, ke ekfalos tia frosta pluvo? La radio ne<!--
-->nion similan anoncis. Kaj mi ne povis antaŭvidi, ke mia rado es<!--
-->tos fuŝita.”</p>

<p>“Vi estas bonŝanca, ke vi venis ĉi tien. La vilaĝo estas mal<!--
-->proksima. Tuj post ĉi tiu domo, la arbaro komenciĝas, kaj dum
dudek kilometroj estas plu neniu.”</p>

<p>“Ĉu vi vivas sola ĉi tie?”</p>

<p>“Normale ne. Mia filo loĝas kun mi. Li havis edzinon, sed
ŝi forlasis lin. Nun li eksedziĝis. Sed de tempo al tempo li devas
vojaĝi por sia komerco.”</p>

<p>Nun ne plu pluvo falis, sed neĝo. Dikaj, densaj neĝeroj. Mi
min demandis, kiel mi daŭrigos mian vojaĝon morgaŭ, se dum la
tuta nokto plu neĝos tiel dense. Plus tiu fuŝita rado, kiun mi iel
<!-- paĝo 104 -->
devos prizorgi. Eble finfine la gepatroj pravis. Eble ne estis tre
saĝe fari biciklan vojaĝon tute sola en iom monta regiono en
aprilo. Speciale sur tiu malnova biciklo, ne plej bone funkcianta.
Sed plendi utilus al nenio. La hejmo estis malproksima. Neniu
povus min helpi. Jam mi estis ege bonŝanca, ke ĉi tiu soleca domo
ekzistas, kaj ke en ĝi loĝas afabla maljunulino.</p>

<p>“Ni dividos mian simplan vespermanĝon,” ŝi proponis. Ŝi
preparis legomojn. Kun pano kaj butero, plus unu frukto, estis
ĉio. Mi malsatis kaj plezure enbuŝigus ion pli satigan, kiel estus
viando aŭ almenaŭ ovoj, sed tion ŝi ne havis aŭ ne proponis. Mi
ne kuraĝis peti ion alian. Kaj kiam mi konstatis, ke ŝi ne metis
salon en la legomojn, mi ĝenis min demandi, ĉu salo ie troviĝas.
Eble la kuracisto malkonsilis al ŝi sali siajn manĝojn, sed tio ne
koncernis min. Kiam mi petis salon, ŝi tuj montris al mi, kie ĝi
estas, sed mi ne komprenis, kial estis al mi tiel malfacile eldiri tiel
simplan peton.</p>

<p>Ekde kiam ni komencis manĝi, ŝi parolis pli kaj pli libere. Ŝi
rakontis pri sia vivo, sia infaneco. Ŝia avo, ŝia patro, ŝia edzo,
ĉiuj laboris en la arbaro. Arbaristoj ili estis. Tial ŝi vivis en tiu
ĉe-arbara domo.</p>

<p>Aŭskultante ŝin, mi tamen plu pripensis pri mia propra sin<!--
-->teno, pri kiu mi miris: kial mi tuj forlasis la ideon peti ion pli sa<!--
-->tigan por manĝi? Certe, ŝi ion tian havis. Kaj kial mi apenaŭ ku<!--
-->raĝis peti salon? Mi kutime ne tiel agas.</p>

<p>Finfine mi komprenis: pro timo. Mi alvenis ĉi tien kiel ĝe<!--
-->nanto, ne invitita. Sed kiel eblis, ke mi, dekokjara, ne speciale
malforta knabo, timis tiun preskaŭ nur-ostan sepdekjarulinon? Ŝi
aperis sana, kvankam ŝia haŭto estis iom tro flava laŭ mia gusto,
sed ŝi povus fari nenion ĝenan al mi.</p>

<p>Dum ŝi rakontis ion pri sia filo, kio tute ne interesis min, tiel
ke mi aŭskultis, kiel oni diras, nur unu-orele, mi komprenis mian
timon: mi timis, ke ŝi timos min. Mi subite vidis min kiel dikan
grandegulon – kio mi tute ne estas – kiu unubate povus ŝin morti<!--
-->gi kaj tion ial dezirus. Ŝi estis senhelpa, sendefenda. Mi povus fa<!--
-->ri ion ajn el ŝi. Tiu sento pri mia povo subite min terure ĝenis.</p>

<p>“Mi ĝojas, ke venis gasto al mi,” ŝi diris. “Mi kutimas je
<!-- paĝo 105 -->
soleco, sed havi iun junan en la domo estas agrable. Vi dormos en
la gastĉambro. Mi devos iom ordigi ĝin, kaj ĝi estas malvarma,
sed mi preferus ne devi ŝanĝi la littukojn de mia filo. Cetere, an<!--
-->kaŭ tiu estas malvarma. La ĉambro, mi volis diri, ne mia filo, ha-<!--
-->ha. Ĉiuj dormĉambroj ĉi tie estas malvarmaj, mi bedaŭras.”</p>

<p>Kaj tiam mi elparolis la bedaŭrindajn vortojn:</p>

<p>“Ĉu vi ne timas?”</p>

<p>Ŝi rigardis min komence mire, poste kun stranga, ne klare
difinebla, esprimo.</p>

<p>“Ne. Mi ne timas,” ŝi diris. Sed ne estis dubo, ke mi ĵus
mispaŝis.</p>

<p>La teo, kiun ŝi proponis al mi tuj antaŭ ol ni iris enlitiĝi, ha<!--
-->vis maldolĉan guston, kiun mi bedaŭrinde rimarkis nur post unu
enbuŝigo, kiam mi povis fari nenion, krom lasi ĝin plu sekvi sian
vojon en mi.</p>

<p class="steletoj">* * *</p>

<p>Mi plurfoje eldormiĝis kaj reendormiĝis en tiu nokto. Ĉiu<!--
-->foje, mi sentis egan malkomforton, kiun mi ne bone komprenis,
ĉar mi duon-dormis tamen la tutan tempon. Mi ja estis tre laca pro
la longa biciklado, kiun sekvis la longa marŝado, dum kiu mi
puŝis la biciklon. Kaj la neĝo, kiu daŭre falis tutnokte, helpis al
profunda dormo.</p>

<p>Tamen, kiam mi eldormiĝis matene, pli frue ol tagiĝo, tiel
ke ankoraŭ ne estis lumo, mi komprenis la kialon de mia malkom<!--
-->forto: mi estis ligita en la lito. Forta ŝnuro min tenis ne tute
streĉe, sed sufiĉe bone, por ke mi ne povu movi la brakojn, nek
malligi min per la fingroj.</p>

<p>Mi koleris, sed kion mi povis fari? Krii kaj tiri ŝin el la
dormo estus tro malĝentile. Kial vi ĝentilu al persono, kiu ligile
malliberigis vin, vi eble demandos. Nu, mi ne havas respondon.
Ne estis konvene. Mi komprenis ŝin: ŝi ektimis kaj decidis min
ŝnurligi; ŝi liberigos min, kiam tagiĝos. Maljunaj personoj ĝene<!--
-->rale ellitiĝas frue, mi diris al mi por rehavi kuraĝon.</p>

<p>Sed kiam la matena lumo fine envenis la ĉambron, mi rimar<!--
[paĝo 106]
-->kis, ke sur la seĝo apudlita estis fiksita skribaĵo:</p>

<p>“Kara Sinjoro!</p>

<p>“Pardonu, ke mi ligis vin, sed vi min timigis. Mi ofte ak<!--
-->ceptis neatenditajn kaj nekonatajn gastojn ĉi tie, kaj neniam timis.
Sed gazetoj pli kaj pli rakontas pri junuloj, kiuj atakas senfortajn
personojn. Kaj eble mi parolis al vi pri la kaŝejo kun miaj ormo<!--
-->neroj. Mi ne memoras bone. Mia memoro ne plu estas, kia ĝi es<!--
-->tis. Nuntempe mi emas tuj forgesi, kion mi ĵus diris aŭ faris.</p>

<p>“Mi metis dormigilon en vian tason ĉi-vespere, sed vi trin<!--
-->kis nur malmulte, kaj eble vi ne dormos profunde pli ol unu aŭ du
horojn. Mi uzas tiujn por meti vin en staton sendanĝeran por mi.
Mi malligos vin nur, kiam estos viro en la domo.</p>

<p>“Eble vi estas bona homo kaj mi petas vian pardonon. Sed
via demando, ĉu mi timas, naskis timon en mi.”</p>

<p>Ĉu vi scias, kio estis plej zorgiga al mi en tiu momento?
Kio, cetere, montras, kiel stulte la homa persono estas aranĝita.
Estis la fakto, ke mi nepre bezonis iri al necesejo. Mi trinkis
multe da teo post mia alveno, mi trinkis multe da akvo dum la
vespermanĝo, kaj legomoj, onidire, estas precipe akvo. Krome,
estis malmulte da salo, kaj salo fiksas akvon en la korpo, mi aŭ<!--
-->dis. Nu, kiaj ajn la kaŭzoj, mi terure bezonis, kaj la ideo malpuri<!--
-->gi la littukojn estis neelportebla.</p>

<p>Kaj jen io subite okazis, kio preskaŭ igis min perdi mian
povon super mi tiurilate.</p>

<p>Ekstere la vento blovis. Nenio bone funkciis en tiu malnova
domo, kaj ventobato faris, ke la pordo de mia ĉambro iom mal<!--
-->fermiĝis. Mi rimarkis nenion tuj. Sed post momento, rigardante al
granda spegulo, mi povis vidi parton de tio, kio troviĝis trans la
pordo. Aŭ, pli ĝuste: tiun, kiu. Ĉar tuj ekster mia ĉambro kuŝis ŝi,
senmova.</p>

<p class="steletoj">* * *</p>

<p>Mi krie vokis, sed ŝi ne faris eĉ plej etan movon. Iel, mi
sciis, ke ŝi estas morta. Estis terure. Ŝi, tie, senviva. Kaj mi tie ĉi,
eĉ ne povanta helpi, se mi supozis malĝuste kaj finfine montriĝus,
<!-- paĝo 107 -->
ke ŝi ankoraŭ vivas.</p>

<p>Mi sentis, ke mi freneziĝos. Neniam mi imagis tian situacion
ebla. La tempo pasis ege malrapide, kaj nenio okazis. Mi malsatis
kaj soifis, sed ne pri tio mi vere pensis. Okupis mian penson,
senkompate, la nekontentigebla bezono iri necesejen, kaj la timo,
ke neniu dum pluraj tagoj venos al ĉi tiu soleca domo.</p>

<p>Jes ja, mia gastigantino diris, ke ŝi liberigos min nur ĉe la
ĉeesto de viro, kio ŝajnis signifi, ke iu devas veni. Tiu penso re<!--
-->donis esperon. Sed alifoje mi diris al mi: ne; ŝi intencis iri mem al
la vilaĝo peti iun veni ĉi tien kaj okupiĝi pri mi. Se mi bone vidis,
ŝi ne havis telefonon.</p>

<p>Mi kompreneble provis malligi min. En romanoj kaj filmoj,
kaptito ofte sukcesas tion fari. Estis neĝojige devi konfesi al mi,
ke, kvankam la ŝnuron ligis maljuna senforta avino, mi ne kapa<!--
-->blis malfari ŝian laboron. Sed tiel estis.</p>

<p class="steletoj">* * *</p>

<p>Kaj jen finfine mi aŭdis iun ekstere. Tiu frapis la pordon kaj
vokis plurfoje: “Sinjorino Ada! Sinjorino Ada!” Mi krie respon<!--
-->dis: “Help! Venu supren!”</p>

<p>Estis vilaĝano, kiu alportis al ŝi panon, lakton, ovojn kaj di<!--
-->versajn aliajn manĝaĵojn, kiujn ŝi certe antaŭe mendis.</p>

<p>“Liberigu min,” mi petis. “Mi tuj klarigos al vi.”</p>

<p>“Kiu vi estas?” li demandis. Sed li ekvidis la kuŝantan kor<!--
-->pon, kaj, ne atendante respondon, tuj klinis sin al ĝi.</p>

<p>“Ŝi mortis,” li diris post atenta tuŝado. “Ne povas esti du<!--
-->bo.”</p>

<p>Nur tiam li envenis en la ĉambron.</p>

<p>“Liberigu, vi diris, ĉu ne?”</p>

<p>Li vidis, ke mi estas ligita. Sed tuj poste li rimarkis la pape<!--
-->ron kun ŝia skribaĵo.</p>

<p>“Mi vin petegas, liberigu min, mi nepre devas iri al la nece<!--
-->sejo.”</p>

<p>Li rigardis min sindemande.</p>

<!-- paĝo 108 -->

<p>“Kiel mi povas scii, ĉu vi estas danĝera aŭ ne? Mi havas pli
bonan ideon.”</p>

<p>Li iris al alia ĉambro. Tute klare, li bonege konis la domon.
Post nelonge li revenis kun unu el tiuj ujoj, kiujn oni uzas en
malsanulejoj por la homoj, kiuj ne kapablas moviĝi kaj do ne po<!--
-->vas senigi sin je bezonpremo en taŭga loko.</p>

<p>“Vi devos helpi min,” mi diris, “ĉar mi ne povas fari eĉ plej
etan movon per la brakoj.”</p>

<p>Mi sentis min honta kaj malfeliĉa, sed li akceptis, kaj mi
malplenigis min en la ujon. La senpeziĝo estis nekredeble bonve<!--
-->na.</p>

<p>“Mi devas venigi doktoron, por ke li pretigu la necesajn pa<!--
-->perojn pri tiu morto,” li diris. “Kaj ankaŭ informi la policon.”</p>

<p>“Bonvolu forpreni miajn ligilojn,” mi petis. Sed liaj duboj
pri mi estis tro gravaj.</p>

<p>“Ne. Mi unue rigardu, ĉu ŝia oro plu troviĝas sialoke.”</p>

<p>Li baldaŭ revenis kun serioza, neamika esprimo survizaĝe.
Mi komence miris, ke li konas la lokon, sed poste mi pensis, ke
en tia eta vilaĝo, ĉiuj certe konas ĉion pri ŝi. Se juĝi laŭ la antaŭa
vespero, ŝi estis parolema kaj facile forgesis, kion ŝi aŭ oni ĵus di<!--
-->ris. Tia homo verŝajne ne povas longe teni ion ne-diskonata.</p>

<p>“Ĝi malaperis. Plej verŝajne vi ĝin prenis kaj ie kaŝis, dum
ŝi rimarkis nenion.”</p>

<p>“Kaj kiel mi ligis min mem?”</p>

<p>“Vi havas kunulon, eble. Aŭ vi trovis manieron igi ŝin tion
fari. Eble dirante al ŝi, ke tiel ŝi ne timos.”</p>

<p>“Sed ĉi tiun komunikaĵon fiksitan al la seĝo ŝi skribis pro<!--
-->pramane. Certe tion vi rekonas.”</p>

<p>“Nu, mi ne scias. Ne estas mia tasko kompreni pri tiaj afe<!--
-->roj. Mi informos la policon.”</p>

<p class="steletoj">* * *</p>

<p>La doktoro venis. Li diris, ke ŝia koro estis malforta kaj
verŝajne ne eltenis la timon plus la forto-streĉon necesan por bone
ligi min.</p>

<!-- paĝo 109 -->

<p>Venis policano. Li diris, ke mi devos resti surloke, ĝis la
esplorado pri la stranga situacio, kun mi ligita en lito kaj ŝi morta
eksterĉambre, estos finfarita. Sed ĉar li ne volis lasi min sola tie,
time, ke mi forkuros, kaj ĉar li opiniis, ke neniu en la vilaĝo kon<!--
-->sentos gastigi eblan mortiginton, plus konsidere al la malmulta
mono, kiun mi disponis kaj igis hotelon neebla solvo, li proponis,
ke mi loĝu en la policejo, kiu troviĝis ne tre proksime, en mal<!--
-->granda kampara urbeto.</p>

<p>Tie mi restis plurajn tagojn. Pluraj vilaĝanoj memoris tre
bone, kie la maljuna avino kaŝis sian oron. Ŝi ne timis la konatojn
kaj jen parolis pri ĝi, jen eĉ montris ĝin. Tiu kaŝejo nun estis
malplena.</p>

<p>La fakto, ke oni trovis reston de dormigilo en te-taso anko<!--
-->raŭ ne purigita, ne faciligis la solvon de la problemo. Ĉu mi ne
metis ĝin por ŝin mortigi? Kiel scii, kiom estis metita kaj kiom ŝi
trinkis? Eble mi perforte devigis ŝin skribi la leteron kaj poste ligi
min, sciante, ke la dormigilo ne efikos antaŭ ol duonhoro.</p>

<p>“Kial mi farus ion tiel malsimplan?” mi diris. “Se mi prenus
ŝian oron, mi tuj forirus kun ĝi!”</p>

<p>“Eble tion vi intencis fari komence, sed ne povis pro la
neĝo.”</p>

<p>“Se mi ŝtelis la oron, kien mi metis ĝin?”</p>

<p>“Jes. Tion vi devus sciigi al ni...”</p>

<p>La esplorjuĝisto, ne kontenta, ne tre certa pri si, decidis ne
ellasi min.</p>

<p class="steletoj">* * *</p>

<p>La filo de la maljuna sinjorino vere estis plej afabla. Post
kiam li klarigis al la polico, ke ĉi-foje, antaŭ ol vojaĝi for por
kelka tempo, li akceptigis al sia patrino, ke ŝi lasu lin meti ŝiajn
ormonerojn en sendanĝeran lokon en sia oficejo, en la urbo, kie li
laboras, oni liberigis min. Li vere ne estis memcentra homo. Li tre
malĝojis pri la forpaso de la patrino, sed ne preteratentis pro tio
mian strangan situacion.</p>

<p>Li sentis sin kulpa pro la maniero, laŭ kiu lia patrino min
<!-- paĝo 110 -->
traktis, kiom ajn komprenebla ĝi estis.</p>

<p>“Mi ne estas malriĉa,” li diris. “Mi havas bonan oficon, mi
ne havas gefilojn kaj mia patrino preskaŭ nenion elspezis. Perme<!--
-->su, ke mi faru ion, por ke vi pardonu ŝin.”</p>

<p>Kaj li aĉetis por mi tute novan biciklon.</p>

<h3>NOVAJ VORTOJ:</h3>

<p>aprilo, butero, cetera, densa, dividi, fajro, ferio, fingro, flava, fumo, gasto,
ial, iel, karakterizi, konstati, orelo, plus, puŝi, rado, salo, teo, tuko.</p>

<p>+ esplor-juĝ-isto, forto-streĉo, mem-centra, neces-ejo, preter-atenti.</p>

<h2>26. KIAM DORSO DOLORAS</h2>

<p>“Bela mateno, ĉu ne?”</p>

<p>Ĉiufoje, kiam Tejho renkontas Maevan, lia koro elsaltas el
sia kutima regula, paca irado.</p>

<p>“Ho, Tejho, vi! Saluton. Jes, la mateno estas vere bela.”</p>

<p>Ĉiufoje, kiam Maeva rigardas Tejhon, ŝia koro rapidiĝas,
kaj io neklarigebla, plaĉe varma, plenigas ĝin. Io poema.</p>

<p>“Ĉu vi fartas bone?”</p>

<p>“Tre bone, dankon, kaj vi?”</p>

<p>La vortoj glitas facile el ŝia buŝo. Nenio vidigas, ke ŝi devas
<!-- paĝo 111 -->
streĉi la fortojn por ne tuj proksimigi la kapon al lia brusto. Kaj
ĝin kisi.</p>

<p>“Ankaŭ mi plej bone fartas.”</p>

<p>Ili ekridegas.</p>

<p>Ŝajnas, en tiu trankvila loko, ke responde ridas ankaŭ la
naturo. Birdo ekflugas gajkante. La lumo sur la maro dolĉas al la
okuloj. Estas unu el tiuj tagoj, kiam la vivo vastadone disradias
ĝojon.</p>

<p>Kiam oni estas juna, bonfarta, kun tiu beleco, kiun juneco
ofte havigas al homoj viglaj kaj sanaj – eble ĉar naturo pretigas
ilin por amo – oni facile sin ĝenas antaŭ persono de la alia sekso,
sed tiun sinĝenon oni volas ne elmontri. Ĉu plej bona metodo por
kaŝi ĝin ne estas eligi laŭtan ridon?</p>

<p>“Fakte, mi ne diris al vi la veron,” voĉas Tejho, post kiam
la ridoj trankviliĝis, “parolante pri bonfarto. Mia dorso doloras.”</p>

<p>“Ĉu vere? Ĉu vi estas malsana?”</p>

<p>“Ne malsana. Ĉu vi scias, kie mi laboris lastsemajne?”</p>

<p>“Ie ĉe la haveno, ĉu ne? Ĉu vi helpis el- kaj en-ŝipigi va<!--
-->rojn?”</p>

<p>“Ne, tute ne. Sed vi pravas pri la loko. Mi laboris apud la
haveno, ĉe tiu ĉino, kiu vendas malnovajn objektojn el fero. Li
dungis min por kelka tempo. Li bezonis iun por ordigi la amason
da plej diversaj varoj el plej diversaj materialoj, kiujn li havas.
Teorie, li okupiĝas pri malnovaj objektoj el metalo, ĉefe fero, sed
fakte li havas multon ankaŭ el aliaj materialoj, ekzemple el ligno.
Ankaŭ lignajn meblojn li vendas, ĉu vi scias? Tiu homo kapablas
aĉeti kaj revendi ion ajn. Maŝinojn, aparatojn, strangajn artaĵojn,
ĉion oni trovas ĉe li.”</p>

<p>“Ĉu vere? Sed kiel tio rilatas al via dorso? Kio okazis?”</p>

<p>“Nu, eble mi ne estas sufiĉe forta por tio, kion mi devis fa<!--
-->ri.”</p>

<p>Ne sufiĉe forta, ĉu? Ridinde! Maeva rigardas lin. Sur ĉi tiu
insulo, nur la ĉinaj komercistoj, la malmultaj eŭropanoj kaj uso<!--
-->nanoj, kaj la homoj, kiuj laboras en oficejo, en hotela akceptejo
aŭ similloke, surhavas ĉemizon. Tejho neniam surmetas ion alian
ol pantalonon. Ĉiufoje, kiam Maeva rigardas lin, lia aspekto tuŝas
<!-- paĝo 112 -->
ŝian koron. Ŝi sentas ion en si, ion ne tre esprimeblan, emon tuŝi,
eble, deziron, ke haŭto sentu la kontakton de haŭto. Li estas nek
dika, nek speciale alta. Tiu iom bruna haŭto, tiu vizaĝo regule
trankvila, tiu korpo, senvesta krom la mallonga pantalono, estas
simple belaj. Ili ĉiam movas sentojn en ŝi. Ne sufiĉe forta, ĉu?
Tiuj brakoj, tiu brusto, tiu dorso aperas kapablaj levi kaj porti ion
ajn.</p>

<p>“Vi ne imagas, kiel pezaj kelkaj el tiuj varoj estas. Mi devis
levi iun malnovan aparaton, kies uzon mi eĉ ne provus imagi. Li
volis ekspozicii ĝin en centra loko... Ĉu vi jam vizitis muzeon?”</p>

<p>“Ne.”</p>

<p>“Mi jes, foje, en la granda insulo. Estas domo kun ĉiaspecaj
objektoj. Ĉio, sed ne modernaj aĵoj. Mebloj, maŝinoj, aparatoj,
manĝiloj, iloj el metalo, ŝtono, ligno, moneroj...”</p>

<p>“Vi ne bezonas diri. Mi neniam vidis muzeon, sed mi sida<!--
-->dis sufiĉe longe en lernejo por scii, kio ĝi estas. Kial vi parolas
pri muzeo?”</p>

<p>“Ĉar unu el la konstruaĵoj, kie mi laboris por tiu ĉino, estas
kvazaŭ muzeo, tiom da nekredeblaj aferoj ĝi enhavas. La tutan
tagon mi devis preni aĵojn el unu loko kaj ilin porti al alia.”</p>

<p>“Sed kiel vi dolorigis al vi la dorson? Vi tamen ne levas
objektojn kiel okcidentanoj, kiuj tenas la krurojn rektaj por preni
ion de sur planko, kaj klinas nur la korpo-supron, tiel ke la dorso
elportas la tutan penon, ĝis ĝi malboniĝas.” Dum ŝi parolas, ŝi
klinas la dorson kaj mallevas la brakojn, tenante la krurojn rektaj.
Ŝi ŝajnigas, ke ŝi prenlevas ion de sur la tero laŭ la maniero de la
okcidentanoj. Ambaŭ ridegas.</p>

<p>“Ne, tute ne. Sed tiu stranga aparato ne estis fakte, kia ĝi
aperis. Ĝi estis multe pli peza en unu flanko ol en la alia, kaj,
kiam mi levis ĝin, mi sentis, ke jen ĝi glitas el miaj manoj. Nu, mi
ne povis allasi, ke ĝi falu teren kaj rompiĝu, time ke la ĉino kole<!--
-->ros kaj devigos min pagi. Kiel mi povus pagi? De kie mi prenus
la monon por tia sendube multekosta aparato? Mi provis teni min
egalpeze, mi sukcesis, ke la aparato ne falu, sed mi tiucele faris
movon neĝustan kaj ekde tiam mia dorso iom doloras.”</p>

<p>“Kompatinda!” ŝi diras dolĉavoĉe, kaj sammomente traku<!--
[paĝo 113]
-->ras ŝian tutan korpon neatendita sento, plaĉa, iom ĝua. Nur pro ĝi
ŝi ekrimarkas, ke ŝi nun tuŝas lian brakon.</p>

<p>“Ne zorgu,” li respondas, same dolĉe. “Doloras nur iome<!--
-->te.”</p>

<p>“Tamen, tamen,” ŝi rebatas. “Ĉu ĉi tie?” ŝi demandas, pro<!--
-->menigante sian manon sur lia dorso, laŭ la rando de la pantalono.</p>

<p>“Jes, tie.” Ne eblus scii, ĉu lia voĉo esprimas sufereton aŭ
ĝuon. Ĉu ambaŭ? Ĉiaokaze, ĝi sonas bele, altire. “Via mano estas
vere kuraca. Jes. ĝuste tie, sed ankaŭ ĉirkaŭe. Jes, tiel, plu, plu,
mi petas. Viaj fingroj havas resanigan efikon. Kaj krome ili... kiel
diri?... ili plej agrable poemas. Jes, jes, ne ridu. Via tuŝo havas la
dolĉecon de poemo.”</p>

<p>Ŝia kontakto rapidigas lian koron, dum io fajra varmas ene
kaj estigas plaĉajn sentaĵojn. Tiam...</p>

<p>Knabo, knabino. Blua maro, ĉielo sennuba, suno. Neniu
bruo de maŝino, neniu veturilo, neniu homa voĉo, krom iliaj. Nur
birdoj krias unu al la aliaj super la maro, nebele, nekante, kvazaŭ
milite. Ili batalas pri fiŝoj.</p>

<p>Tejho, Maeva ne atentas ilin.</p>

<p>Ne estus ĝentile plu rigardi tiujn du. Ni havu konsideron pri
ilia rajto soli, aŭ, pli ĝuste, ge-soli. Ni pro ĝentileco almenaŭ
fermu la okulojn. Kaj se la tiela mallumo vigligas vian imagon,
nu, tio estas via afero, ĉu ne?</p>

<h3>NOVAJ VORTOJ:</h3>

<p>aparato, ĉemizo, ĉina, dorso, dungi, ekspozicio, farti, fero, gliti, haveno,
insulo, kisi, ligno, materialo, meblo, moderna, muzeo, pantalono, planko,
rando, sekso, Usono, varo, vigla.</p>

<!-- paĝo 114 -->

<h2>27. KVINA RAKONTO PRI AFANTI</h2>

<p>Komercisto, kiu estis amiko de Afanti, devis foriri por longa
vojaĝo. Antaŭ ol ekiri for, li venis viziti sian amikon, por diri al li
varman, plej amikan ĝisrevidon.</p>

<p>Li apenaŭ eksidis kaj komencis paroli pri sia baldaŭa vo<!--
-->jaĝo, kiam li rimarkis, ke Afanti havas belan oran ringon ĉe la
ringofingro.</p>

<p>“Mi tre bedaŭras, ke mi devas foriri, ĉar mi tre ŝatas nian
rilatadon,” li diris. “Vi estas mia plej bona amiko, Afanti, ĉu vi
tion kredas?”</p>

<p>“Mi certe kredas vin, kara,” Afanti respondis. “Tial mi ha<!--
-->vas por vi simplan, sed bonan, konsilon: ne foriru.”</p>

<p>La alia eligis profundan spiron, zorg-vizaĝe.</p>

<p>“Mi devas, Afanti, mi devas. Miaj komercaj aferoj ne ebli<!--
-->gas al mi ne foriri. Mi bezonas monon por vivi, ĉu ne? Por ricevi
monon, mi bezonas komerci. Kaj por mia komerco mi devas vo<!--
-->jaĝi for.”</p>

<p>Afanti nenion respondis.</p>

<p>“Sed la ideo resti tiel longatempe sen vidi vin igas min ege
malĝoja. Ĝi ŝiras mian koron. Kiel mi elportos? Ne estos facile.”</p>

<p>Afanti plu restis silenta.</p>

<p>“Jen mi havas ideon,” la amiko diris kun ekbrilo en la
okuloj. “Lasu min havi vian ringon. Mi metos ĝin al mia fingro,
kaj konstante vidos ĝin. Ĉiufoje, kiam mi ĝin rigardos, mi sentos,
kvazaŭ mi vidus vin envere. Ĝi estos mia animpacigilo.”</p>

<p>Afanti rigardis sian ringon. Ĝi estis bela. Ĝi estis valora.
<!-- paĝo 115 -->
Estis eĉ la sola valoraĵo, kiun li iam ajn havis. Per serioza voĉo li
ekparolis:</p>

<p>“Min tuŝas la sentoj, kiujn vi esprimas. Kio estas pli valora
ol amikeco? Kaj ĝuste mia amikeco al vi kaŭzas al mi problemon.
Ĉar ankaŭ mi ne povos havi pacon enkore, dum vi estos for. An<!--
-->kaŭ mi bezonus vidi vin.”</p>

<p>Same kiel lia kunulo antaŭ minuto, Afanti eligis profundan
spiregon, bruan, malĝoj-espriman. Dum momento silento okupis
la ĉambron. La komercisto sin demandis, pri kio pensas Afanti.
Ĉi-lasta aperis profunde enpensiĝinta, kvazaŭ serĉante solvon al
suferiga problemo. Sed la esprimo de Afanti subite ŝanĝiĝis: larĝa
rideto formiĝis sur liaj lipoj.</p>

<p>“Jen! Ankaŭ mi finfine ekhavis ideon, bonan, solvan ideon.
Certe vi bonvolos agi kompate al mi: lasu min konservi la ringon.
Ĉiufoje, kiam mi rigardos ĝin, mi memoros, kiel mia plej bona
amiko deziris ĝin havi pro varmaj amikaj sentoj al mi. Tio varmi<!--
-->gos mian koron. Mi memoros, kiel vi petis ĝin, kiel gravis por vi
havi ion, kio tenu viva en vi mian memoron, kaj kiel vi tamen plej
grandanime akceptis, ke mi ĝin konservu. Tiel mi ne povos ne
pensi pri vi konstante. Vi pravas. Amikeco estas io ege valora,
kaj ĉi tiu ringo estos por mi porĉiama signo de nia porĉiama ami<!--
-->keco.”</p>

<h3>NOVAJ VORTOJ:</h3>

<p>ligo, ringo.</p>

<p>+ en-pens-iĝi, ĝis re-vido, ringo-fingro.</p>

<!-- paĝo 116 -->

<h2>28. MI PERDIS KELKAJN BOVINOJN</h2>

<p>– Kultura Centro Esperantista? Ĉu tio estas en la Alpoj?</p>

<p>– Ne. Tute ne. Estas en la plej okcidenta parto de Svislan<!--
-->do, en la ĵurasa montaro. Ne estas tiel akraj montoj kiel la Alpoj,
sed ili estas tre agrablaj por promeni. Kaj la Kultura Centro tro<!--
-->viĝas je iom pli ol mil metroj super la marnivelo, tute proksime al
naturo, rande de la plej alta urbo de Eŭropo. Mi diras “urbo”, ĉar
ekzistas pli altaj vilaĝoj, sed La Chaux-de-Fonds (elparolu: La
Ŝodfon') estas vera urbo, centro de horloĝa industrio, tamen je
mil metroj de alteco.</p>

<p>– Interese.</p>

<p>– Ĉu vi konas la svisan Ĵurason?</p>

<p>– Jes. Mi tie perdis bovinojn siatempe.</p>

<p>– Perdis bovinojn, ĉu vere? Kiel eblas?</p>

<p>– Tio okazis dum la dua mondmilito. Mi estas judo, kiel vi
eble scias. Pariza judo. Mi estis dekokjara, studis pri literaturo.
Por mi, kamparo estis stranga medio, nekonata, ekster mia vivo.
Medio tute fremda al mi. Regionoj, kien oni iras ferii aŭ pasigi
dimanĉon. Sed mi havis neniun veran kontakton kun la kampara
vivo.</p>

<p>– Ĉu vi estis en Parizo, kiam la germanoj okupis Francion?</p>

<p>– Jes. Mia familio ne prenis serioze ĉion, kion oni diris pri
la malamindaj idealoj de tiu frenezulo Hitler kaj pri liaj klaraj in<!--
-->tencoj. Verŝajne ili prenis siajn dezirojn por realo. Kiam la ger<!--
[paĝo 117]
-->manoj alvenis, oni trovis por mi kaŝejon en religia lernejo, katoli<!--
-->ka. Sed tio ne povis daŭri, ĉar, almenaŭ tiuregione, la germanoj
komencis kontroli tiujn lernejojn, serĉante judojn por ilin sendi al
morto.</p>

<p>– Kiel vi elturniĝis?</p>

<p>– Ni havis amikojn, bonajn amikojn, kiuj ĉion aranĝis. Ili
savis mian vivon. Neniam estos limo al la dankemo, kiun mi sen<!--
-->tas al ili. Ili organizis eliron al Svislando. Mi vojaĝis ĝis la
landlima regiono, kaj tie estis akceptita de franca kamparano, kiel
planite. Tiu transirigis homojn de Francio al Svislando kaŝe, por
mono. Estis danĝere, ĉar oftis germanaj kontroloj.</p>

<p>– Kiu pagis?</p>

<p>– La estro de tiu katolika lernejo pagis parton, tiuj amikoj
alian parton. Juda organizo repagis ilin post la milito. Miaj gepa<!--
-->troj devis pagi antaŭ ol foriri al Svislando, kie ni devis rekuniĝi,
sed iu franco raportis pri ilia kaŝejo al la germanoj, kaj ili estis
kaptitaj. Mi neniam revidis ilin.</p>

<p>– Terure!</p>

<p>– Jes. Kiu ne travivis ion similan, tiu ne povas imagi.</p>

<p>– Almenaŭ vi saviĝis.</p>

<p>– Jes.</p>

<p>– Kia homo estis tiu translima pasiganto?</p>

<p>– Mi memoras nur, ke mi ne povis ekscii tiutempe, ĉu li ha<!--
-->vas homajn sentojn aŭ ne. Mi legis sur lia vizaĝo neniun kompa<!--
-->ton, neniun komprenon pri tio, kion mi travivis. Por li, transkon<!--
-->duki homojn trans la landlimon, estis ia kutima laboro. Li certe ne
estis idealisto, kaj mi ofte min demandis, kion kaŝas lia senvarma
vizaĝo. Mi volis rakonti al li pri miaj timoj kaj esperoj, sed li si<!--
-->lentigis min per kelkaj akraj vortoj.</p>

<p>– Eble vi estis por li nur mongajnilo.</p>

<p>– Eble jes. Mi restis kun li nur malmultajn horojn. Mi min
demandis, ĉu li rigardas min speco de bovo, kiun oni iras vendi
ie. Sed mi fakte opinias, ke tio estis nur lia ekstera aspekto, kaj
ke sub tiu kvazaŭ senkora ŝajno kaŝiĝis homa kunsento.</p>

<p>– Nu, tion ni neniam scios. Sed kion pri la bovinoj, kiujn vi
perdis?</p>

<!-- paĝo 118 -->

<p>– Atendu, atendu. Mi tranoktis ĉe tiu kamparano. Ege frue
matene, antaŭ ol tagiĝis, li vekis min. Mi prenis la sakon, en kiu
mi portis miajn kelkajn havaĵojn, kaj sekvis lin. Ni piediris unue
tra kampoj, sed baldaŭ tra arbaro. Ni supreniris pli kaj pli, sufiĉe
alten sur la monto.</p>

<p>– Ĉu ne troviĝis germanoj, kiam vi foriris?</p>

<p>– Tute ne. Sed ni sciis, ke ili troviĝas en la regiono. Kaj mi
kolerigis mian kunulon foje, ĉar... Nu, mi devas unue diri, ke post
la unua arbaro ni alvenis super la limon de la arba nivelo. Tie es<!--
-->tis nur herbo kaj ŝtonoj. Estis la komenco de vasta herbejo, kie
bovinoj pace herbmanĝis rigardante nin pasi.</p>

<p>– Ĉu estis bela vetero? En kiu sezono vi translandiĝis?</p>

<p>– Somere. Tial la bovinoj estis ekstere. Jes, la vetero estis
bela. La tagoj estis sekaj tiuperiode, sed tie supre, je tiu horo, es<!--
-->tis malvarmete kaj kelkloke renkontiĝis nebulo, fojfoje eĉ tre den<!--
-->sa nebulo.</p>

<p>– Pardonu, ke mi interrompis vin per mia demando pri vete<!--
-->ro. Vi komencis rakonti, kial vi kolerigis vian kamparanon.</p>

<p>– Plej simple. Ĉar mi krietis. Estis apenaŭ aŭdebla krieto,
sed mi ne povis subpremi ĝin. Ni estis en nebulo kaj la ĉielo an<!--
-->koraŭ estis malhela. Mi pikis min vere dolorige. Oni ne vidis bo<!--
-->ne. La limo inter tiuj herbejoj estis markita per dratoj. Pik-dratoj.</p>

<p>– Ne estas limoj. Nur estas bariloj, por ke bovinoj ne transi<!--
-->ru al alia loko, sed restu tie, kie ili devas.</p>

<p>– Ĉu vere? Kiel stulta mi estas! Kompreneble, vi pravas. Vi
ne imagas, kiel ĉefurbano povas stulti pri neurbaj aferoj. Nu, mi
provis pasi sub tia drata barilo. Mi faris stultan movon, iom glitis,
mia nazo trafis ion lignan, mi saltetis kaj pikilo de la pikdrato
eniĝis en la dorson de mia mano. Mia krieto estis vere mallaŭta,
eĉ ne estis krieto, nur eligo de malakra dolorsono, sed mia gvi<!--
-->danto koleris.</p>

<p>– Kiel li povis koleri senkrie?</p>

<p>– Li sukcesis. Nun, kiam mi revidas lin enpense, mi trovas
la situacion amuza. Sed ĝi ne amuzis min tiutempe. Li esprimis
sian koleron tute silente. Nur per vizaĝaj esprimoj kaj movoj de la
brakoj, de la korpo, de la kapo, de la manoj. Liaj lipoj moviĝis
<!-- paĝo 119 -->
kvazaŭ por montri, ke li krias, sed neniu sono venis. Li imitis
kriojn sen krii. Finfine, li retrovis sian trankvilon kaj ni daŭrigis
nian iradon. Ni revenis al arbara regiono. Ie, meze de tre densa
arbaro, li haltis, kaj signis, ke mi haltu.</p>

<p>– Ĉu li aŭdis germanojn?</p>

<p>– Mi ne sciis. Bedaŭrinde, li nenion volis aŭ povis diri al
mi. Li metis fingron sur la lipojn por signi, ke mi faru neniun
bruon. Se vi scius, kiel mia koro batis!</p>

<p>– Mi povas imagi.</p>

<p>– Eble. Mi pli kaj pli perdis mian trankvilon, ĉar mi ne
komprenis, kio okazas. Ni tie staris silente, senmove, dum pasis
minutoj, longegaj minutoj. Lia sinteno povis signifi nur, por mi,
ĉeeston de danĝero, kaj mi, urbano, tute ne kutimis al danĝero.
Mi ankaŭ, verdire, ne kutimis al malkomforto. Miaj piedoj estis
malsekaj pro la longa marŝado en herbejo je la horo, kiam malse<!--
-->keco formiĝas tie surmonte (aŭ ĉu la malsekeco formiĝas dum la
tuta nokto? Kiel nescia mi estas pri naturo!). Mi estis pensanta pri
miaj malvarmaj, malsekaj piedoj, kiam insekto min pikis. Kia
plaĉa medio! Tio igis min eĉ pli streĉita.</p>

<p>– Sed kial vi longe staris tie senmove? Kio estis la danĝe<!--
-->ro?</p>

<p>– Fakte ne estis danĝero. Mi jam rimarkis antaŭe, ke mia
kunulo havas nekredeble akrajn okulojn, kapablajn vidi tra plej
malhela nokto, ĉu germanoj ie marŝis. Nu, ni estis en dens-nebula
loko kaj li provis rigardi. Krome, per siaj same akraj oreloj li tre
streĉe aŭskultis, ĉu germanoj ie proksime pasas. Ni ja troviĝis
tute proksime al la landlimo. Post iu longa, lasta kontrolado sen<!--
-->mova – plej streĉa, kredu min – li proksimigis la lipojn al mia
orelo kaj elparolis la unuajn vortojn, ekde kiam ni forlasis lian
domon: “Rigardu tiun vojeton” (mi apenaŭ vidis ion, sed ege
mallarĝa piedvojeto trairis inter la arboj) “sekvu ĝin. Post kvin
minutoj, vi estos en Svislando.”</p>

<p>– Ĉu estis tiel simple?</p>

<p>– Tiel simple estis. Simple, sed ege streĉe. La sola proble<!--
-->mo estis ne perdi la vojeton. Feliĉe, mi baldaŭ eliris el la nebulo.
Mi tiam jam estis en Svislando, sed tion ne sciis. Mi eksciis nur,
<!-- paĝo 120 -->
kiam la vojeto finfine atingis vilaĝon.</p>

<p>– Sed ĝis nun en via rakonto vi nur preterpasis bovinojn,
neniam ilin perdis. Kion vi diris komence? Ĉu mi misaŭdis?</p>

<p>– Tio estas tute alia afero. Ĝi okazis poste. La svisoj estis
bonkoraj kun mi (ne ĉiam kaj ĉie tiel estis; mi estis bonŝanca).
Post iom da tempo, ili sendis min al kamparano. Mi devis resti tie
kaj labori kun li por pagi mian restadon en la lando. Mi do iris
tien kaj la kamparano estis plej afabla. Li vere varme bonvenigis
min. Li invitis min promeni en la ĉirkaŭaĵo, “por montri ĉion”, li
diris. Survoje ni renkontis bovinarojn kaj li salutis la bovinojn per
ilia nomo. Estis gajaj sonoj, tie, ĉar ĉiu bovino havis sonorilon ĉe
la kolo, jen pezan, jen malpezan, jen kun akra sono, jen kun ma<!--
-->lakra.</p>

<p>– Kaj la paca muziko de tiuj sonoriloj estis tiel plaĉa al viaj
oreloj de juna ĵus-foririnto el mortodanĝero, ke vi atentis ĝin pli
ol la bovinojn mem!</p>

<p>– Ĝuste. Tute prave. Kion mi miskomprenis kiel promenon,
tio estis precizigoj por la laboro. Sed, vere, li ne estis klara pri
tio. Vespere, li diris al mi: “Iru al tiu kaj tiu kaj tiu lokoj, kiujn
mi montris al vi posttagmeze kaj revenigu la bovinojn hejmen.”</p>

<p>– Kompatinda!</p>

<p>– Mi ne kuraĝis diri, ke mi eĉ ne estis certa, ĉu mi trovos la
vojon. La loknomoj, kiujn li diris dum la posttagmeza promeno,
kaj ripetis en sia ordono, kompreneble signifis nenion por mi. Mi
tamen foriris. Mi feliĉe grandparte memoris, tra kie ni pasis an<!--
-->taŭe. Mi sukcesis atingi la bovinojn, kiujn mi opiniis liaj. Ili eĉ
memvole grupiĝis, kaj mi miris, ke ili tiel facile akceptas sekvi
min. Sed mi ne sciis, kiom ili devas esti. Kiam mi revidis ilian
mastron, mia bovinaro estis mankhava.</p>

<p>– Kion li faris?</p>

<p>– Li diris, ke li tuj vidis, ke mi estas urba senkapulo, al kiu
oni povos nenion ordoni kun certeco, ke li plenumos la taskon.
Mi aŭskultis senresponde. Kion mi povis diri? Sed io ege mirigis
min. Por mi, ĉiu bovino estas nur bovino, simila al ĉiu alia bovi<!--
-->no. Sed li tuj diris, ke mankas tiu, kaj tiu ĉi, kaj tiu alia. Laŭ la
nomoj li priparolis ilin. Li devigis min iri kun li. Li trovis ĉiun
<!-- paĝo 121 -->
laŭ la sono de ĝia sonorilo. Li ne nur konis ĉiun vizaĝon bovinan
(eble ne la vizaĝon, mi ne scias, kiel li ilin rekonis), sed li ankaŭ
konis ĉiujn sonorilajn sonojn. Ĉu ne mirinde?</p>

<p>– Tiel vi konatiĝis kun svisa Ĵuraso! Ĉu poste vi lernis voki
ĉiun bovinon laŭnome?</p>

<p>– Ne. Mi ne havis tempon. La sekvantan tagon, mi jam estis
for. La kamparano plendis pri mi. Oni sendis min al la horloĝa
industrio, kaj tie mi estis brila knabo, kiu ricevis nur gratulojn.
Ĉu vi sciis, kiel la israela verkisto David Ŝahar difinas la malbo<!--
-->non?</p>

<p>– Ne.</p>

<p>– Li diras, ke malbono estas io, kio ne troviĝas ĝustaloke.
Kafo en taso, li diras, estas io bona. Kafo sur pantalono estas io
malbona. Estis erare postuli, ke juna parizano okupiĝu pri bovi<!--
-->noj!</p>

<h3>NOVAJ VORTOJ:</h3>

<p>akra, Alpoj, bovo, dimanĉo, drato, franca, fremda, germana, hela, herbo,
horloĝo, idealo, imiti, insekto, israela, juda, Ĵuraso, katolika, kvalito,
literaturo, medio, nazo, nebulo, Parizo, piki, seka, sezono, sonori, svisa,
veki.</p>

<p>+ el-turn-iĝi, sia-tempe, tra-nokti.</p>

<!-- paĝo 122 -->

<h2>29. AMINDA FAMULO</h2>

<p>Li estis tiel fama. Lia nomo, en grandaj literoj, legiĝis ĉie en
la urbo. Li certe estis la plej populara kantisto. La stelo, kiu brilis
en la nokto. La plej aminda kantisto niatempa.</p>

<p>Liaj muzikoj estis frenezaj, oni diris. Li kantis rapide, vigle,
ĝue. Kaj liaj vigleco kaj ĝuemo iel transdoniĝis al la publiko.</p>

<p>Sed estis io poezia en la vortoj, kiujn li kantis. Kaj li estis
kuraĝa. Malŝatantoj diris, ke li krias. Ne, li ne kriis. Li vokis. Li
devis voki, ĉar li volis veki. Li alvokis nin kontraŭstari maljuste<!--
-->con. Li volis veki la homojn el la dormo, en kiun la moderna vivo
ilin tenis. Por ke ili fariĝu aktivaj. Por ke ili agu kontraŭ ĉio mal<!--
-->bona en nia socio. Por ke ili igu la socion progresi al pli bona vi<!--
-->vo, al mondo pli justa.</p>

<p>Kiun ŝancon mi havis, mi, eta sekretariino, ke li rimarku
min? Miaj ideoj estis malsaĝaj. Sed mi volis ian kontakton kun li.
Mi sciis, ke nenio serioza eblas inter li kaj mi. Sed scii ne sufiĉas
por forigi ideon, ĉu? Mi volis, ke li amu min.</p>

<p>Kiam li aperis antaŭ ĉies okuloj, en la plenplena ejo, lia
kostumo brilis. Ŝajnis, ke miloj da steletoj estas kudritaj sur ĝi. Ili
respegulis la lumon, kiu estis direktita de la plafono al li, en
konstante ŝanĝiĝanta danco.</p>

<p>Dum li kantis, lia tuta korpo dancis. Li ne kantis nur per la
buŝo, la lipoj, la lango. Li kantis tutkorpe. Kaj pro tio la aŭkul<!--
-->tantoj dancis sian sidan danceton, laŭ la muziko, sur siaj seĝoj.
Mi ĉiam trovis tre belaj, sur la fotoj, liajn harojn tiel plaĉ-aranĝe
kombitajn. Sed dum li dance kantis tie, ankaŭ liaj haroj dancis,
kaj el la bonorda kombado restis plu nenio. Strange, mi trovis lin
eĉ pli aminda tiel.</p>

<!-- paĝo 123 -->

<p>Kiam li finis, mi iris atendi lin. Mi havis tri diskojn kun mi.
Mi intencis peti lin subskribi sian nomon sur ili. Mi sciis, ke li eĉ
ne rigardos min. Estos nur momenta renkontiĝo, interŝanĝo de
kelkaj vortoj, manmovo, kiun li faris milionfoje eble, por irigi la
plumon sur la centra ronda papero meze de plasta disko. Jes, mi
sciis tion. Mi ne atendis ion alian. Kaj tamen mi esperis.</p>

<p>“Via nomo estas Vera, ĉu ne?” li demandis, rigardante min
fikse, rekte en la okulojn.</p>

<p>“Kiel vi povas scii? Jes,” mi respondis nekomprene.</p>

<p>Estis nekompreneble. Kiel eblas rekoni personon, kiun oni
neniam vidis?</p>

<p>“Mi tuj rekonis vin,” li plu diris. “Li estas bonega.”</p>

<p>Pli kaj pli strange!</p>

<p>“Kiu estas bonega?”</p>

<p>“Sergjo,” li respondis.</p>

<p>“Sergjo?” Mi konis neniun tiunoman, kaj mi aldonis: “Kiel
li estas bonega? Pri kio?”</p>

<p>Homamaso premis min tiel forte, ke fariĝis pli kaj pli malfa<!--
-->cile spiri. Ĉiuj deziris, ke la famulo skribu sian nomon sur iliaj
diskoj, aŭ sur papero. Ili malkontentis pri tio, ke mi malrapidigis
la aferon. Li rigardis ilin.</p>

<p>“Aŭskultu,” li amikvoĉis, “ĉu vi akceptus vespermanĝi kun
mi morgaŭ?” Li enmanigis al mi karton. “Jen la adreso de la res<!--
-->toracio. Ekde la oka mi atendos vin. Ni ne povus paroli trankvile
ĉi tie. Sed morgaŭ mi havos libertagon. Ripozigos min vesper<!--
-->manĝi kun vi.”</p>

<p>Mi jesis, dankis, foriris, apenaŭ konscia pri la multaj rigar<!--
-->doj, kiuj provis ekkompreni, kial la dio elektis min prefere ol iun
ajn alian.</p>

<p>Dormi mi ne povis. Mi pasigis la nokton demandante min,
kio okazis. Ĉu entute la invito estis reala? Ĝi estis apenaŭ krede<!--
-->bla. Post kiam mi dormetis kelkan tempon, mi post nelonge ve<!--
-->kiĝis, kaj la pensoj plu kaj plu turniĝis en mia kapo, sen prezenti
respondon al la multaj demandoj, kiuj kaptis min. Plurfoje, certa,
ke la afero estis nur imagita, mi ellitiĝis por rigardi la restoracian
karton. Ĝi estis reala.</p>

<!-- paĝo 124 -->

<p>Matene, mi sentis min tiel malbone post tiu preskaŭ sendor<!--
-->ma nokto, ke mi telefonis al la oficejo, ke mi malsanas, kaj ne
iros labori. Tiam okazis kvaronhora batalo inter miaj principoj kaj
mia deziro. Unu el miaj principoj estas, ke dormo devas veni na<!--
-->ture: dormigilon mi neniam uzas. Mi havas kelkajn hejme, ĉar
kiam mia patrino vizitas min, ŝi ĉiam lasas iom da ili. Sed ĉi-foje
miaj principoj malvenkis: mi enbuŝigis dormigilon kaj finfine gli<!--
-->tis dormen. Mi ja bezonis esti bela, kaj sendorma nokto ne favo<!--
-->ras beliĝon.</p>

<p>Kiam mi forlasis mian loĝejon tiuvespere, mi timis, ke iu el
la oficejo vidos min kaj faros al si ĝustajn ideojn pri mia “malsa<!--
-->no”. Sed mi povis nenion fari tiurilate. Mi estis preskaŭ certa, ke
li ne estos tie. Kial li estus? Tiaj famuloj ne estas tre seriozaj,
onidire. Dio scias, kial li havis tiun ideon pri mi.</p>

<p>Mi tre bedaŭrus, se li ne tenus sian promeson. Mankus al
mi, ne nur la plezuro dividi manĝon kun viro, kiun mi de mal<!--
-->proksime ege ŝatis, eble eĉ amis, sed mankus ankaŭ la respondo
al la mirigaj demandoj: Kiel li povas scii mian nomon? Kiu estas
Sergjo?</p>

<p>Fakte, kontraŭ mia atendo, sed laŭ mia espero, li tie sidis en
la trinkeja parto de la restoracio, tuj ĉe la enirejo. Li direktis al mi
larĝan rideton, kiam li ekvidis min.</p>

<p>“Venu,” li diris. “Ni havas tablon en aparta ĉambro, tiel
neniu ĝenos nin. Ne estas agrable esti fama. Oni malfacile defen<!--
-->das sin kontraŭ scivolemuloj kaj kolektantoj de subskriboj.”</p>

<p>Li kondukis min al eta aparta manĝoĉambro.</p>

<p>“Kiel vi fartas?” li afable demandis, post kiam li mendis la
manĝon.</p>

<p>“Mi kuŝis sendorme dum la tuta nokto. Pro vi.”</p>

<p>“Ĉu mi estas tiel terura?”</p>

<p>“Tion mi ne povas diri, ne konante vin. Oni konas homon
nur post kiam oni manĝis tutan kilogramon da salo kun li aŭ ŝi.
Kaj je ĉiu manĝo, kiom da salo ni enprenas? Ne vi estas terura,
sed viaj nekompreneblaj sintenoj. Kiel vi povas koni mian no<!--
-->mon?”</p>

<p>“Mi diris al vi: pro Sergjo.”</p>

<!-- paĝo 125 -->

<p>“Sed mi konas neniun Sergjon.”</p>

<p>“Ĉu vere? Kion pri la desegn-instruisto?”</p>

<p>“Ha, tiu! Mi eĉ forgesis lian nomon. Jes, li estis mia ins<!--
-->truisto en la meza lernejo. Foje li petis la permeson desegni min.”</p>

<p>“Ĝuste. Li estas ŝanca konato de mia frato, kaj foje mi vizi<!--
-->tis lin. Mi vidis tiun belan desegnaĵon en lia sidĉambro. Kaj mi
enamiĝis al la belega knabino sur ĝi. Kompare kun la realo, ta<!--
-->men, tiu desegnaĵo estas nenio.”</p>

<p>“Kaj dume mi enamiĝis al vi pro viaj kantoj.!”</p>

<p class="steletoj">* * *</p>

<p>Mi estis plej malsaĝa. Pro li mi forlasis mian sekretarian la<!--
-->boron. Mi forlasis mian urbon. Mi sekvis lin de loko al loko, kie
li kantis. Li estis freneza pri mi, mi pri li. Ĝis venis la tago, kiam
ni malpacis, kiam ĉio inter ni ŝajnis subite neelporteble supraĵa,
kiam ambaŭ komprenis, ke tio estas kvazaŭ ludo, aŭ pli ĝuste in<!--
-->terludo inter la seriozaj okazaĵoj de la vivo.</p>

<p>Mi revenis hejmen, laca, eĉ ne konscia, ke mi almenaŭ
riĉiĝis per speciala, instrua sperto...</p>

<p>Sed mia vivo ĉiam plenas je strangaj ŝancaj okazaĵoj. En la
vagono, kie mi sidis revenante, mi ne sukcesis subpremi la plo<!--
-->rojn. Mi provis interesiĝi pri tio, kio vidiĝas tra la fenestro, sed
ne vere sukcesis. Mi sukcesis atenti nenion, ankaŭ ne la viron,
kiu eksidis vid-al-vide de mi. Nur kiam li amike metis la manon
sur mian brakon kaj demandis:</p>

<p>“Vera, ĉu vi malĝojas?”, nur tiam mi mirsaltetis: estis Ser<!--
-->gjo!</p>

<p>Sergjo kaj mi vivas kune nun jam la okan jaron. Kaj ĉiutage
ni feliĉas pli kaj pli. Li ofte aŭskultas diskojn aŭ kasedojn de mia
iama amanto, ĉar li tre ŝatas lian manieron kanti. Ankaŭ mi. Sed
mi scias, ke la vespera kantisto estas iu, kaj la viro matena, tag<!--
-->meza, nokta, feria, iu tute alia.</p>

<p>Ankaŭ nia kantisto tion scias. Li foje diris al mi: “Kiam mi
staras antaŭ publiko, kiam la lumoj en la salonego mallumiĝas,
kaj nur forta, densa lumo elektra direktiĝas al mi, kaj mi ekkan<!--
[paĝo 126]
-->tas, tiam, ŝajnas, ke la ordinara “mi” iras flanken, kaj lin ansta<!--
-->taŭas alia persono, multe pli brila, pli bona, pli sentema, pli alt-<!--
-->anima ol mi”.</p>

<p>La kantisto kaj la ĉiutagulo: du viroj loĝas en la sama kor<!--
-->po, kaj unu dormas, dum la alia okupas la direktejon. La unuan
mi plu amas, ege forte, kaj la dua... la dua ne estas malbona kna<!--
-->bo, sed ankaŭ ne tia viro, kun kia mi deziras vivi. Mi eĉ ne be<!--
-->daŭras, ke la unua ne vivas nur por mi. Kompare kun Sergjo, li
apenaŭ ekzistas.</p>

<h3>NOVAJ VORTOJ:</h3>

<p>aktiva, ĉies, desegni, disko, kasedo, kilogramo, kombi, kostumo, kudri,
lango, litero, miliono, plafono, plasta, plumo, poezio, populara, principo,
progresi, ripozi, sekretario, stelo.</p>

<p>+ inter-ludo, sci-vol-ema, sub-skribi, vid-al-vide.</p>

<h2>30. MISTRAFO</h2>

<p>“Maljusta, tio estas maljusta,” Ijabo ripetis al si, dum ŝi de
malproksime rigardis Olun ordigi la aĵojn, kiujn li intencis kun<!--
-->porti vojaĝe al la ĉefurbo. Ŝi estis en la ĝardeno, kolektanta le<!--
-->gomojn por la vespermanĝo. Ŝi proksimiĝis al la domo. Nun ŝi
vidis lin bone, kaj lin eĉ pli malamis pro lia maniero bonorde
aranĝi siajn aĵojn antaŭ ol ilin paki. Tiel ĉiam agis Olu – ordeme
– kaj tial, sendube, li konstante pri ĉio sukcesis. Neniam Sule
agis tiamaniere. Kaj Sule neniam sukcesis. Pensante pri sia mal<!--
-->amo al Olu, ŝi ekpensis pri la same aĉa sento, kiun ŝi havis rilate
al Jetunde, lia patrino. Tiumomente, se vi venus al ŝi kaj dirus, ke
antaŭ dek jaroj la du edzinoj de Adejemi – Jetunde kaj ŝi – rilatis
<!-- paĝo 127 -->
vere amike, ŝi ne konsentus kredi vin. Tiujn feliĉajn tagojn ŝi
sukcesis plene forigi el sia memoro.</p>

<p>Adejemi estis sufiĉe riĉa por pagi al si du edzinojn, sed li
tre ŝatis pacon en la hejmo, kaj sekve, kiam li decidis realigi sian
deziron pri dua edzino, antaŭ multaj jaroj nun, li longe priparolis
la aferon kun sia unua edzino, Ijabo. Ijabo plene jesis al lia elek<!--
-->to, kaj Jetunde fariĝis ŝia plej bona amikino.</p>

<p>Tiu amikeco eĉ pli fortiĝis, kiam ambaŭ samperiode naskis
infanon, ĉar ambaŭkaze estis knabo. La knaboj ege amis unu la
alian kaj konstante kune ludis, sen iam ajn malpaci. Havante la
saman aĝon, ili interesiĝis samtempe pri la samaj ludoj, kaj nek
Sule nek Olu estis pli forta ol la alia.</p>

<p>Adejemi estis tre religia kaj ĉiutage, farante la laŭdevajn
preĝojn, dankis Dion pri la granda beno, kiun li ricevis: amoplena
familio kun du bonaj edzinoj kaj du bonaj filoj, unuvorte: feliĉo.</p>

<p>Ĉu per sia profunda dankemo al Dio li kolerigis la diablon?
Tio estas la klarigo, kiun mi aŭdis de loka saĝulo, konata de ĉiuj
kiel homo plej sankta. Sed pri tio mi ne povus juĝi.</p>

<p>Se la diablo agis, li agis pere de la onklo de Sule. Olu timis
altecon. Kiam li troviĝis ie alte, li havis la impreson, ke io tiros
lin malsupren, kaj ke li falos. Tiu timo vekis kapturniĝon. Sekve,
li neniam iris sur altan lokon, se ne troviĝis ĉe ties rando barilo
aŭ io simila malhelpanta fali.</p>

<p>Iutage, Sule estis kun sia onklo sur la tegmento de domo,
kiun ili kovris per materialoj por ĝin plifortigi konsidere al la bal<!--
-->daŭa pluvsezono. La onklo proponis al la du knaboj, ke ili helpu
lin, sed li sciis, ke Olu certe ne jesos. Kaj tie supre, dum Sule
samtempe amuziĝis kaj laboris, la diablo tra-onkla parolis al li:</p>

<p>“Mi aŭdis, ke Olu sukcesas tre bone en la lernejo.”</p>

<p>Sule jesis.</p>

<p>“Tiu knabo malakceptis veni helpi min sur la tegmento. Kia
timulo!”</p>

<p>“Estas vere, ke li timas multajn aferojn, kiuj al mi aperas
tute sendanĝeraj,” Sule respondis.</p>

<p>“Vidu, tia estas la vivo: ĉar li pli timas, li malpli laboras en
la arboj, en la kampoj, en la domo, kaj tial li estas malpli forta ol
<!-- paĝo 128 -->
vi. Forton oni ricevas uzante sian korpon. Jes, li estas multe mal<!--
-->pli forta ol vi. Malpli vira.”</p>

<p>Sule ege kontentis. Lin iom ĝenis, ke la duonfrato ĉiam iom
pli bone sukcesas en la lernejaj taskoj, kaj pro tio li sentis sin iom
malsupera al li. La vortoj de la onklo redonis superecon.</p>

<p>“Mi konas multajn tiajn ulojn,” la onklo diable plu diris,
“kiuj pli bone man-uzas krajonon ol laborilon. Ili fariĝas malfor<!--
-->taj kaj malkuraĝaj, kiel virinetoj.”</p>

<p>“Ĉu vere?”</p>

<p>“Jes. Ĉu vi aŭdis pri Odjo? Vi ne konis lin, ĉar li estis tiel
timema, ke foje li ne sciis defendi sin, kaj li mortis. Li estis kiel
Olu. Ĉiam li okupis la unuan rangon en la klaso. Per plumo, kra<!--
-->jono kaj papero li superis ĉiujn, sed kiam ekpluvis fortege kaj la
ĉielon traflugis fulmo, li iris kaŝi sin en la jupo patrina. Kiom
utilas havi belajn kajerojn plenajn je bela skribo, se eĉ muŝo vin
timigas?”</p>

<p>“Nu, Olu estas mia frato, kaj mi amas lin. Estos domaĝe por
li, se li fariĝos malkuraĝa. Eble mi povus helpi lin, ĉu ne? Ofte li
helpas min kompreni la aferojn en la lernejo. Kial mi ne...”</p>

<p>“Li eble estas via frato, sed li ne estas mia nevo,” la onklo
interrompis. “Nur vi estas mia nevo, ĉar mi havas nur unu frati<!--
-->non, kaj ŝi estas via patrino. Vi kaj mi havas la saman sangon, li
ne. Vere, mi ne povas ne malestimi lin. Timo ne estas akceptebla
ĉe viro.”</p>

<p>“Parolante pri sango,” Sule diris, ĉar la diabla agado iom
komencis efiki en li, “estas fakto, ke Olu timas sangon. Eĉ la
propran sangon. Kiam li estis eta, foje li falis, li ŝiris al si iom da
haŭto, kaj sango fluis. Li ekploris kiel knabineto.”</p>

<p>“Nu, vi vidas! Malestiminda ulo. Ĉu <i>vi</i> plorus, ĉar vi san<!--
-->gas?”</p>

<p>“Ne. Vi pravas. Mi ne timas sangon.”</p>

<p>“Ne estas bone pasigi la vivon inter libroj kaj kajeroj, aŭ
kovri multajn paĝojn per krajona aŭ pluma skribo. Kial kelkaj
knaboj tion faras? Ĉu vi scias? Pro timo. Ili timas ricevi malpli da
poentoj ol la kunuloj. Ili timas malsukcesi ĉe ekzameno. Ili timas,
ke la gepatroj malkontentos. Sed knabo, kiu ne timas pri siaj
<!-- paĝo 129 -->
poentoj, pri la ekzamenoj aŭ pri malkontentaj gepatroj, ne perdas
la energion pri tiuj senutilaj aferoj, kaj li lernas labori pri realaĵoj,
kiel vi nun faras ĉi tie sur tegmento kun mi. Labori sur tegmento,
sen timo fali, tio estas maniero fariĝi vera viro.”</p>

<p>Ekde tiu tago, Sule pli kaj pli vizitis sian onklon kaj laboris
kun li. Ili pasigis longajn horojn kune en la arbaro, aŭ ĉe la bordo
de rivero. Sule sentis sin pli kaj pli supera al Olu. Kaj liaj poentoj
en la lernejo pli kaj pli falis – sed Sule, kiel dirite, ne timis falon
– dum lia duonfrato plu sin tenis sur rimarkinde bona nivelo
lerneje.</p>

<p>Kaj nun, multaj jaroj jam pasis. Sule ne sukcesis la ekzame<!--
-->non por eniri la mezlernejon, kaj restis en la vilaĝo, dum Olu iris
studi plu. Kaj Olu pli kaj pli brile sukcesis. La du fratoj disiĝis,
ĉesis amike rilati. Strange, ambaŭ sentis sin supera kaj malsupera.
Sule sentis kulturan malsuperecon rilate al sia frato, kaj ne tre ŝa<!--
-->tis aŭdi, kiel tiu bele parolas, uzante brilajn vortojn, kiuj neniam
venus al li en la kapon, eĉ se li ilin konas, kaj kiel Olu povis dis<!--
-->kuti pri io ajn, ĉar ŝajne liaj scioj kovris ĉiujn eblajn temojn en la
mondo.</p>

<p>Olu, siaflanke, trovis Sulen pli forta, kaj eĉ pli inteligenta.
Ĉar por uzi laborilon, rebonigi ion fuŝitan aŭ fari objektojn, li es<!--
-->tis tiom pli kapabla! La onklo ne tute malpravis: Olu rigardis sian
duonfraton pli vira, ol li sentis sin mem.</p>

<p>Ijabo, la patrino de Sule, povus kontenti pri la juna viro, kiu
estis ŝia filo: bela, kuraĝa, forta, kapabla. Sed ŝi delonge kompre<!--
-->nis, ke Olu gajnos pli da mono kaj atingos pli altan nivelon en la
socio, pli altan povon. Se li fariĝos ŝtatfunkciulo, li havos povon
multe superan al Sule, kiaj ajn ties korpa forto kaj realaj kapabloj.</p>

<p>Ĉi-vespere ŝi ne plu eltenis. Morgaŭ Olu foriros al la ĉefur<!--
-->bo, ĉar la ŝtato pagas al li studojn tie, tiel brila li estis en la lastaj
ekzamenoj. Dum ŝia filo restos en la vilaĝo kaj vivos malriĉan vi<!--
-->von pene laborante ĉiutage, la filo de la kunedzino ĝuos nenifa<!--
-->ron en bela urba oficejo, kaj per tiu senutila funkcio ricevos pli
da mono ĉiumonate ol ŝi iam ajn vidis en la tuta vivo.</p>

<p>“Maljusta,” ŝi diris al si. “La vivo estas maljusta.”</p>

<p>Kaj jen, subite, ŝi sciis, kion fari. Olu tre ŝatis ŝian specia<!--
[paĝo 130]
-->lan manieron kuiri rizon kun legomoj. Kio estus pli natura ol pre<!--
-->pari iom da ĝi por li sola, kiel signon de bondeziro antaŭvojaĝa?
Ŝi do preparis la rizon. Kaj dum la akvo bolis, ŝi metis en ĝin la
mortigan herbaĉon, pri kiu ŝia frato foje instruis ŝin.</p>

<p>Kiam la rizo estis preta, ŝi lasis ĝin en la domo kaj reiris al
la ĝardeno, de kie ŝi povos bone vidi, kiu momento plej taŭgas
por iri ĝin proponi al Olu. Ĉi-lasta nun estis ekster la domo. Pre<!--
-->ferindus atendi ankoraŭ iom da tempo.</p>

<p>Ŝi tiom atentis la movojn de Olu, ke ŝi ne rimarkis, ke ŝia
filo revenas kaj eniras la domon. Kiam Ijabo reeniris la hejmon
por preni la rizon kaj ĝin porti al Olu, ŝi vidis la poton malplena
kaj sian filon kuŝanta kun dolorstreĉita vizaĝo. Ŝi eligis krion, te<!--
-->ruran krion, pri kiu la tuta vilaĝo ekmiris. Tiu sengusta, senodora
herbaĉo efikas tre rapide kaj la ŝanĝoj, kiujn ĝi kaŭzas en la kor<!--
-->po, estas nekuraceblaj. Kiam, antaŭ ne tre longe, Sule revenis
hejmen kaj vidis la poton, li tuj sciis, por kiu tiu rizo estis prepa<!--
-->rita. Por ke tiu ne ĝuu ĝin, li manĝis ĉion.</p>

<p>Oni diris al mi, ke tuj post la krio de Ijabo aŭdiĝis laŭta,
sango-frostiga ridaĉo. De la diablo, oni diris al mi.</p>

<h3>NOVAJ VORTOJ:</h3>

<p>beni, boli, bordo, diablo, domaĝe, ekzameni, flui, fulmo, ĝardeno, jupo,
kajero, kazo, kovri, krajono, muŝo, nevo, onklo, paĝo, paki, poento, rango,
rizo, sango, tegmento.</p>

<p>+ du-on-frato.</p>

<!-- paĝo 131 -->

<h2>31. PRINCIPOJ</h2>

<p>– La homoj ĉe ni faras al si vestojn, ĉar tiuj, kiujn oni po<!--
-->vas aĉeti, ne plaĉas al ili. Pro tio la loĝantaro de nia regiono be<!--
-->zonas grandan kvanton da kudriloj, tondiloj, butonoj, ktp.</p>

<p>– Eble, jes, sed nia plano...</p>

<p>– Lasu la planon ripozi en paco kaj rigardu la realon. Povas
esti froste ĉi tie vintre, ĉu ne? Tiel froste, ke eĉ la rivero glaci<!--
-->iĝas. Kaj ĉu vi vidis, kiaj montriĝas la tute pretaj manteloj, kiujn
eblas trovi magazene? Kaj krome, por tiuj aĉaj, hontigaj varoj,
kiom longe oni devas atendi en vico! La homoj iel trovas la ŝto<!--
-->fon por tondi kaj kudri mem. Tial ili deziras tiel altan nombron da
tondiloj kaj kudriloj, al kio necesas aldoni la butonojn, la fade<!--
-->non, kaj kompreneble la ŝtofon.</p>

<p>– Jes, mi scias, ke la homoj tion bezonas. Sed ne estas mia
kulpo, se tiujn oni nuntempe ne trovas en la magazenoj.</p>

<p>– Kompreneble ne estas via kulpo. Estas nenies kulpo. Es<!--
-->tas la kulpo de la Plano, verŝajne. La demando ne estas, ĉu iu
kulpas, kaj kiu. Sed estas multe da mono gajnebla ĉi-kampe. Gaj<!--
-->nebla, gajninda, ĉu ne?</p>

<p>– Mi ne konsentas. Ni ne povas kontentigi tiujn dezirojn.
Fadeno, ŝtofo, butonoj kaj similaj varoj tute ne rilatas al nia pro<!--
-->duktado.</p>

<p>– Mi ne parolis pri tio. Mi scias, ke pri tiaj varoj vi povas
nenion fari. Sed vi produktas kulerojn, ĉu ne?</p>

<p>– Jes. Kuleroj, kuleregoj, tranĉiloj, forkoj troviĝas inter niaj
produktaĵoj. Kune kun ĉiaspecaj kuiriloj, kiel ekzemple potoj kaj
tiuj ujoj, en kiuj oni donas formon al kukoj. Se io estas farata el
<!-- paĝo 132 -->
malpeza metalo kaj rilatas al manĝoj aŭ al kuirado, ni fabrikas
ĝin. Sed butonoj...</p>

<p>– Ne temas pri butonoj, sed ĉefe pri tondiloj. Se vi fabrikas
tranĉilojn, kial vi ne entreprenus tondil-produktadon?</p>

<p>– Vi perfekte scias kial. Pro la Plano. Kaj ŝanĝi nian planon
ne estas simple. Vi ne imagas...</p>

<p>– Sed kiu parolas pri planŝanĝado? La sistemo, kiu plej
gajnigas monon, ne povas esti leĝa. La projekto, kiun oni propo<!--
-->nas al vi, estas uzi parton de viaj maŝinoj dum parto de la tempo
por propra eksterleĝa kaj eksterplana produktado.</p>

<p>– Tion mi ne faros.</p>

<p>– Ĉu vi timas?</p>

<p>– Jes, mi timas. La kontroloj pli kaj pli oftiĝas, ekde kiam
ni havas tiun novan estron ĉe la regiona partia komitato. Sed ne
temas nur pri timo. Via projekto tute simple ne konvenas. Ĝi dis<!--
-->rompus la tutan organizon de la ekonomio. Se ĉiuj tiel farus...</p>

<p>– Sed, precize, tiel ĉiuj faras. Ne ŝajnigu, ke vi ne scias.</p>

<p>– Mi ŝajnigas nenion. Mi nenion scias, kaj mi volas scii ne<!--
-->nion. Mi akceptis principojn, kiam mi estis infano, kaj eĉ nun,
kiam mi havas gravajn respondecojn en fabriko, mi kredas je tiuj
principoj kaj volas ilin defendi.</p>

<p>– Kaj pro homoj kiel vi, la tuta popolo frostas sen taŭgaj
vestoj. Multaj havas la necesan kapablon por fari al si belaĵojn
por kovri sin, kaj nur pro vi kaj viaj principoj mankas al ili la ba<!--
-->zaj iloj kiel tondiloj kaj fingringoj.</p>

<p>– Se la homoj ne estas kontentaj, ili povas plendi. Skribi al
gazetoj. Tio estas efika. Kiam gazeto presis artikolon pri tia plen<!--
-->do, ofte la situacio ŝanĝiĝas.</p>

<p>– Mi ne komprenas vin. Kelkaj laboristoj, kiuj ĉiaokaze ne<!--
-->nion faras, farus ion por ni. Mi scias, ke en via fabriko, laboristoj
ne estas tiom okupitaj, kiom ili devus. Ili ne laboras plentempe.
Se vi permesus al ili fabriki la objektojn antaŭviditajn en nia
projekto, ili tre ĝojus, ĉar tio signifus krompagon. La laboristoj
kontentus, ni ambaŭ kontentus, la popolo kontentus.</p>

<p>– Kaj kiel vi vendos la neleĝajn varojn?</p>

<p>– Tio ne estas via problemo. Via problemo estas produkti,
<!-- paĝo 133 -->
via fabriko ja havas la maŝinojn kaj la laborforton. Pri la vendado
miaj amikoj okupiĝas. Tio estas bone pritraktita en la projekto.
Mi devos havigi al vi tiun tekston. Necesas, ke vi legu ĝin. Mi
havas ankoraŭ du kopiojn. Kiam vi legos tiun projekto-tekston, vi
tuj vidos, ke temas pri plej serioza organizo. Ĝin preparis homoj,
kiuj scias entrepreni. Ili kune formis asocion, sen iu ajn leĝa ba<!--
-->zo, sed ege efikan, kaj plej saĝe organizitan el ekonomia vid<!--
-->punkto. Ĝia ĝenerala sekretario estas inteligenta, aktiva, plej en<!--
-->treprenema virino.</p>

<p>– Eĉ se ŝi estas, ne nur aktiva kaj entreprenema, sed ankaŭ
bela kiel rozo, mi ne favoras la proponon krimi kontraŭ la ŝtato.
Kaj mi eĉ ne ŝatas la ideon tiel proksime interesiĝi al via projek<!--
-->to. Mi klopodas plenumi mian taskon en la kadro de la leĝo, kaj
tio jam ne estas facila.</p>

<p>– Kompreneble, ne estas facile. La leĝoj estas neplenume<!--
-->blaj. La Plano estas neplenumebla. Ne diru al mi, ke vi ricevas
laŭleĝe ĉiujn materialojn, kiujn bezonas via fabriko por sia pro<!--
-->duktado, mi ne kredos vin.</p>

<p>– Nu, ni devas elturniĝi kiel eble plej lerte, ĉar ni ne ĉiam
ricevas ĉion je la ĝusta tempo, kaj la tempolimoj estas gravaj, sed
ĝenerale mi sufiĉe bone sukcesas. Tamen, bonvolu ne kompari
tion, kion ni faras por plenumi la planon, kun projekto entrepreni
tute novan produktadon.</p>

<p>– Ŝajnas, ke mi ne sukcesos konvinki vin. Vi preferas la le<!--
-->cionojn de la ŝtato al la lecionoj de la vivo.</p>

<p>– Mi ne estas facile konvinkebla pri neleĝaj aferoj. Multaj
eble trovas min stulta, sed pri ilia opinio mi ne zorgas. Ĝi ne kon<!--
-->cernas min. Mi havas principojn. Unu el ili estas: neniam enmiksi
min en kriman agadon.</p>

<p>– Mi devos klopodi ĉe alia fabriko. Sed ne estos facile. Vi
havas ĉion necesan ĉi tie. Ĉu... ĉu vi raportos pri mi?</p>

<p>– ...</p>

<p>– ...?</p>

<p>– Ĉu vi deziras cigaredon? Mi fumos unu.</p>

<p>– Dankon. Cigaredo ĉiam ricevindas. Kvankam eble estas
la cigaredo por tiu, kiun oni baldaŭ juĝos kaj punos per morto, ĉu
<!-- paĝo 134 -->
ne? La tradicia lasta cigaredo.</p>

<p>– Kial mi sendus vin al morto, aŭ, pli verŝajne, al ia alia
puno?</p>

<p>– Kiu scias? Vi havas principojn. Vi apartenas al la partio.
Vi havas oficialajn funkciojn. Vi estas imitinda ekzemplo por
ĉiuj, oficiale. Diri en iu partia kunsido, ke vi suspektas min, aŭ
mian “mantelfaran klubon”, povus fortigi vian situacion, ebligi al
vi altiĝi en la partiaj aŭ ŝtataj kadroj. Sed eĉ sen konsideri vian
propran intereson, se vi estas konvinkita, ke mi malutilas al la
ŝtato kaj al ĝia sankta-sankta Plano, eble viaj principoj volos, ke
vi diru al la ŝtato, kion mi faras. Homoj kun principoj povas esti
danĝeraj en nia socio.</p>

<p>– Vi havas strangajn ideojn. Ĉu vi ne rimarkis, ke tiuj, kiuj
raportas pri tiaj projektoj, kiel la via, malutile al la koncernatoj,
estas ĝuste tiuj, kiuj ne havas principojn? Homoj, kiuj serĉas nur
la propran intereson?</p>

<p>– Vi estas grandanima. Ne voli malutili al la ŝtato. Ne voli
malutili ankaŭ al la amikoj, eĉ se ili estas malamikoj de la ŝtato.
La malamikoj de viaj amikoj do tamen estas viaj amikoj! Interese.
Mi gratulas kaj dankas. Kaj mi ne dubas, ke vi parolas la veron.
Nu, bone, dankon, ke vi min aŭskultis. Forgesu ĉion, kion mi di<!--
-->ris al vi.</p>

<p class="steletoj">* * *</p>

<p>– Kion li diris?</p>

<p>– Li malakceptas. Mi ne sukcesis konvinki lin.</p>

<p>– Domaĝe. Kial?</p>

<p>– Mi bedaŭras tiom, kiom vi. Pro principoj, li diris.</p>

<p>– Pro principoj, li, ĉu? Viro, kiu havas mirindan edzinon,
sed ne hontas sinsekve “uzi” kvin sekretariinojn! Tia viro havas
principojn, ĉu? Kia mondo!</p>

<p>– Nu, mi estas certa pri lia sincereco. Malobei la leĝon, la
Planon, estus por li tiel kontraŭprincipe, ke tio igus lin reale mal<!--
-->sana. Ne utilos klopodi plu ĉe li.</p>

<!-- paĝo 135 -->

<p>– Ĉu li havas ideeton pri tio, ke ni jam produktas tiujn
varojn en lia fabriko?</p>

<p>– Tute ne. Se li tion suspektus, li ne povus respondi al mi,
kiel li faris.</p>

<p>– Tio estas la bona aspekto de tiuj grandegaj fabrikoj. La
estro ne povas scii, kio okazas en ili. Mi ĝojas, ke li ne suspektas,
kiel mon-produkte lia maŝinaro laboras por ni. Ni do daŭrigos
trankvile. Tamen estas domaĝe, ke li ne jesis. Estus malpli danĝe<!--
-->re, se la granda ĉefo amike kovrus nian eksterleĝan entreprenon.
Kia fuŝa ŝanco, ke ni troviĝas ĝuste sub la regado de homo kun
principoj! Kion diras lia edzino?</p>

<p>– Ŝi estis certa, ke ni ne sukcesos konvinki lin. Ŝi konas lin
bone kaj amas lin tian, kia li estas, eĉ kun lia bezono ĝui rilatojn
kun aliaj inoj. Ŝi ne kredis je nia sukceso, sed ŝi tamen esperis
ĝin.</p>

<p>– Kompreneble.</p>

<p>– Ŝi troviĝas en stranga situacio. Ŝi ne scias, kion fari el la
multa mono, kiun ŝi gajnas. Ĉu vi scias, ke la tondiloj, kiujn ni
kaŝe fabrikas en la laborejoj de ŝia edzo, nun bonege vendiĝas en
la tuta lando? Ŝi pagas nin bonege, sed tiu entreprenema virino
tiom enspezas, ke ŝi povas pagi sin ankoraŭ pli bone. Sed por ŝi
estas multe pli malfacile ol por ni. Ŝi timas elspezi sian tutan mo<!--
-->non, ĉar la edzo tion rimarkus. La monon ŝi tial enmetis en novan
aferon: produktadon de manteloj. Tion ŝi faras en alia fabriko,
kiel vi scias. Kaj mendoj kaŝe alfluas el ĉiuj regionoj de la lando.</p>

<p>– Jes, sed se mi bone komprenis, tio ne solvas ŝian proble<!--
-->mon. Ŝi trovis iun, kiu havigas al ŝi la necesajn ŝtofojn kaj fade<!--
-->non, same kiel la butonojn kaj aliajn necesajn aĵojn, kaj ŝi ko<!--
-->mencis produkti mantelojn tiel grandakvante, ke ŝi gajnas novajn
milionojn, el kiuj ŝi ne scias, kion fari.</p>

<p>– Ŝiaj manteloj estas bonegaj kaj belegaj, tial ŝi sukcesas.</p>

<p>– Se ŝi havus, krom la edzo, ankaŭ amanton, li scius, kiel
elspezi la monon. Mi nepre devus klopodi ŝin tiri al mi. Ni estas
samaĝaj, dum ŝia edzo estas pli maljuna. Mi do eble havas ŝan<!--
-->cojn. Ŝi ne estas bela, sed tiel vigla kaj inteligenta!</p>

<p>– Vi ne sukcesos. Ankaŭ mi opiniis: mi nepre devos klopo<!--
[paĝo 136]
-->di kapti ŝin. Kaj mi konas multajn, kiuj simile provis. Ĉiuj mal<!--
-->sukcesis. Vi ne venigos ŝin en viajn brakojn, kredu min.</p>

<p>– Kial vi estas tiel certa?</p>

<p>– Mi scias. Ŝi havas principojn.</p>

<h3>NOVAJ VORTOJ:</h3>

<p>artikolo, butono, cigaredo, entrepreno, fabriko, fadeno, forko, glacio,
ingo, kadro, klopodi, konvinki, kopii, kuko, kulero, mantelo, nombro,
projekto, regi, sincera, sistemo, suspekti, ŝtofo, teksto, tondi.</p>

<p>+ en-spezi, krom-pago.</p>

<h2>32. LA ŜLOSITA ŜRANKO</h2>

<p>Tiel longe, kiel li povis memori pri si, Pol scivolis pri la
granda ŝranko en la ĉambro de la patrino. Li sciis, ke en ĝi estas
nur vestoj: jupoj, roboj, eble eĉ – kiu scias? – kelkaj malnovaj
ĉapeloj, kiajn la avinoj surmetis. Tamen, se estas nur vestoj, kial
ŝi ĉiufoje ŝlosas ĝin? Kaj kial ŝi ĉiufoje prenas la ŝlosilon, kien
ajn ŝi iras?</p>

<p>Sed hodiaŭ oni vokis ŝin al io lastminute kaj ŝi ege rapidis
iri en la ĉambron por surmeti taŭgan robon por respondi al tiu...
tiu kio? Pri kio temis? Kial la ega rapideco? Ŝi nenion diris. Pol
malprecize rimarkis, ke ŝi havas iom strangan esprimon sur la vi<!--
-->zaĝo, sed li ne starigis al si demandojn. Lin interesis nur, ke ŝi
havis la ŝlosilon enmane, kiam ŝi revenis vestita per serioz-<!--
-->aspekta robo, kaj ke ŝi ĝin metis sur mebleton, dum ŝi kontrolis
<!-- paĝo 137 -->
kelkajn paperojn, antaŭ ol eliri. Kaj la afero fariĝis precipe inte<!--
-->resa, kiam li rimarkis, ke ŝi forgesas repreni ĝin.</p>

<p>“Ĉu vi estos for longe?” la knabo demandis.</p>

<p>“Mi verŝajne revenos nur posttagmeze. Vi devos tagmanĝi
sola. Vi povus revarmigi la rizon de hieraŭ. Metu iom da oleo, kaj
kiam ĝi estos varma... nu, vi scias, kiel mi faras kutime rizon re<!--
-->varmigitan. Vi mem jam faris, ĉu ne? Sed ne metu tiom da oleo,
kiom lastfoje. Ne estas bone, se ĝi estas tro grasa. Restas ankoraŭ
iom da legomoj, kiujn vi povos enmeti. Sed pardonu min nun, mi
devas vere forkuri.”</p>

<p>Ŝi parolis multe pli rapide ol kutime. Ne ofte ŝi tiel faris
multajn rekomendojn. Pol estis sufiĉe memstara kaj ne bezonis
tian parolfluon por scii, kiel varmigi rizon jam kuiritan. Sed ne
pri ĉio ĉi li pensis. Ja estos libertago, sen la patrino, sed kun la
ŝranko-ŝlosilo.</p>

<p>Li decidis atendi dek minutojn post ŝia foriro, por certiĝi, ke
ŝi ne revenos. Kial dek minutoj ŝajnis al li daŭro sufiĉe certiga,
ne demandu min. Tiel funkcias la menso de knabo dekkvarjara.</p>

<p>Longaj ŝajnis tiuj dek minutoj, kaj kiam li prenis la ŝlosilon
kaj direktis sin al la ĉambro, lia koro preskaŭ brue batis.</p>

<p>Li malŝlosis la ŝrankon. En ĝi, kiel antaŭvidite, pendis ĉefe
roboj, jupoj, kaj aliaj vestoj. Kaj videblis ankaŭ kelkaj malnovaj
ĉapeloj, vere ridindaj.</p>

<p>Sur la ŝranka planko li rimarkis grandan kvadratan skatolon,
malnov-aspektan. Li malfermis ĝin.</p>

<p>Eta ora kruco, kaj insigno de iu internacia klubo aŭ societo,
kuŝis sur serio da kovertoj kaj malnovaj paperoj, flaviĝintaj. La
enhavo de la kovertoj ne estis interesa: fakturoj, malnova monbi<!--
-->leto kun bela bildo de reĝo el lando, kiu delonge ne plu estis
reĝlando. Alia bileto de cent francaj frankoj, kiu de eĉ pli longe
ne plu estis valida, kaj diversaj aliaj paperoj, pri kiuj li nenion
komprenis. Kial ŝi konservis ĉion ĉi?</p>

<p>En la lasta koverto troviĝis leteroj videble skribitaj de infa<!--
-->no, jen krajone, jen plume, sur stranga malmoderna papero, ĉe
kies supro estis presita rozo. Kaj kio sub la kovertoj? Tie kuŝis
folioj, ĉiu kun la sama bela maldika skribo. Leteroj plejparte, sed
<!-- paĝo 138 -->
ankaŭ aliaj tekstoj: notoj pri tio aŭ tio ĉi, vortoj de kantoj, kantoj
kun muziknotoj, poemoj, kiel tiu ĉi:</p>

<blockquote>

<p>Kiam mi revenis<br/>
al vilaĝo mia<br/>
ne plu estis poploj<br/>
sur la riverbordo<br/>
kie ili staris.</p>

<p>Kiam mi revenis<br/>
la ŝtonkruco flava<br/>
ĉe la voja rando<br/>
estis renversita<br/>
kaj la pecoj kuŝis.</p>

<p>Mi ne plu retrovis<br/>
kiam mi revenis<br/>
la knabinon brunan<br/>
kiu ludis kun mi:<br/>
ŝin la morto prenis.</p>

<p>Kaj la rozĝardeno<br/>
estas nun senflora<br/>
sur ĝi kreskas sole<br/>
la sovaĝaj herboj.</p>

</blockquote>

<p>La subskribo estis “Lucien Thévenin”, kaj poste venis la
vortoj: “El La vana kanto”.</p>

<p>Poemo kopiita el libro, ŝajnis. Kial?</p>

<p>La skribo estis tiu de lia patro, kiel li komprenis rigardante
la subskribon de leteroj. La patro! Jen unuafoje en la vivo Pol vi<!--
-->dis, kia aspektis la skribo de lia patro, tiu homo, kiu estis por li
nur fota aŭ rakonta estaĵo. Li ja mortis, kiam Pol estis tiel juna,
ke restis pri li neniu memoro, eĉ nebula. Cetere, liaj fotoj estis
malmultaj, kaj lia patrino preskaŭ neniam rakontis pri li.</p>

<p>Nun li legis liajn leterojn. Ili estis jen amplenaj, jen ege
<!-- paĝo 139 -->
praktikaj, ofte kun desegnaĵoj, poezio, kantoj. Longa korespon<!--
-->dado de viro al virino, kiujn la laboro ofte apartigis. Kiel li amis
ŝin! Kiel bele li esprimis siajn sentojn! Tiu legado kondukis la
knabon tra la tempo al amhistorio, kiun li antaŭe ne imagis. Li
ĉeestis la naskiĝon kaj disvolvon de amo. Kaj ankaŭ, verdire,
multajn aliajn aferojn. Problemojn pri loĝejo. Problemojn pri la<!--
-->boro. Problemojn pri mono. Li trovis ege aminda la patran ŝaton
al kulturo, lian elekton de poemoj, lian intereson pri ĉio bela kaj
bona. Tra tiuj leteroj li ekkonis altkvalitan viron, kun videblaj
mankoj, kompreneble, sed tamen tiel indan je varma, fila amo!</p>

<p>Kaj jen li ekkoleris. Kial ŝi tenis ĉion ĉi enŝlosita? Tiu viro
estis ŝia edzo, jes ja, kaj lia morto ege suferigis ŝin. Sed li estis la
patro de Pol. Neniam ŝi konsentis paroli pri li. Kial? Kial? Kial?
Kiam li scivolis, kaj faris demandon, ŝi respondis lacavoĉe: “Mi
petas vin, Pol...” kvazaŭ estus memkompreneble, kial similaj de<!--
-->mandoj ne konvenas.</p>

<p>Komencon de respondo, eble, li trovis tuj poste. Sub la lete<!--
-->roj li ja trovis plian koverton, kiun li antaŭe ne rimarkis. Ĝi plenis
je gazetaj eltondaĵoj. Sur ili li vidis la foton de sia patro. Teruran
foton. La foton de lacega, malfeliĉega homo. Kvankam, dank' al
Dio, io tamen briletis en la rigardo. Ne estis homo sanaspekta,
estis iu tenata de malfacile superebla doloro.</p>

<p>La grandaj literoj, kiuj ĉapelis la artikolojn, frapis la knabon
rekte en la koron, tiel neatendite, ke li preskaŭ perdis la konscion.
Lia patro estis krimulo. El kie Pol prenas la kuraĝon eklegi, li ne
sciis. Sed li streĉis siajn fortojn, subpremis la kriojn, kiuj formiĝis
en li, kaj legis, kvazaŭ estus devo. Jes, la patro mortigis homon.
En plej aĉa, por-mona krimo. Pol sukcesis legi ĝis la fino, ĝis tiu
momento, kiam la juĝisto elparolis la terurajn vortojn: malliberejo
ĝismorta. Pol sciis, kiam lia patro mortis. Tio estis nelonge post
tiu juĝdecido.</p>

<p>Li ekploris. Fluis liaj ploroj, daŭre, daŭre, kvazaŭ el fonto
senlima, nehaltigeble, ĉe malpreciza ideo, ke lia mondo nun estas
tute renversita. Sufero, kolero, honto, ĉio miksiĝis en li. Ŝajnis,
kvazaŭ tiuj sentoj estus grupo da atakantoj, kiuj batus lin de ĉiu
flanko, ĵetante lin de unu al la alia, de tiu alia al tiu ĉi, ĉiuj fra<!--
[paĝo 140]
-->pemaj, ĝuantaj krueli al senkulpa kaj sendefenda knabo. Io estis
nun ŝirita en lia animo, io sangis, kaj io pro kolerfajro bolis.</p>

<p>Li tiel perdis la senton pri tempo. Li plu sidis sur la planko,
tie apud la ŝranko, kiam ŝi envenis, du aŭ tri horojn pli frue ol
antaŭvidite.</p>

<p>“Kio...?” ŝi diris. Sed ŝi ne povis fini la eldiron. La vido de
la filo ploranta apud la enhavo de la kvadrata skatolo ŝiris ŝian
koron. Sed en plej nekomprenebla maniero ŝi komencis jen plori,
jen ridi, jen fari ambaŭ samtempe, kiel fojfoje okazas al infanoj.
Ŝi ne povis paroli pro la tro forta sento-elfluo.</p>

<p>Finfine tamen ŝi retrovis sufiĉe da trankvilo por eligi tri
vortojn eĉ pli strangajn ol ĉio antaŭa:</p>

<p>“Hodiaŭ, ĝuste hodiaŭ!” Kaj jen ŝi rekomencis duonplori,
duonridi.</p>

<p>Fine, eble pro laceco, aŭ ĉar ili atingis la limon de la plor-<!--
-->fonto, ambaŭ ĉesigis sian por ili ĝenan, kontraŭkutiman, elmon<!--
-->tron de sentoj.</p>

<p>“Nun vi scias,” ŝi diris, sed kun rideto!</p>

<p>Li sentis emon frapi ŝin, pro tiu nekomprenebla gaja espri<!--
-->mo.</p>

<p>“Kiel vi povas rideti?”</p>

<p>“Pol,” ŝi diris, kaj ŝia voĉo estis plej dolĉe serioza ol iam
ajn antaŭe, “Pol, mia knabo. La honto estas finita. Hodiaŭ mi spi<!--
-->ras vere libere unuafoje en dek tri jaroj. La tiama decido de la
juĝisto ĵus estis oficiale renversita. Via patro estas lavita el terura
malvero. Li ne plu estas krimulo. Ho, Pol!”</p>

<p>Kaj la plorfonto pliafoje malfermiĝis. Ankaŭ la knabo emis
samtempe ridi kaj plori. Li silente atendis, ĝis ŝi trovos la kapa<!--
-->blon reparoli.</p>

<p>“La vera krimulo,” ŝi fine klarigis, “ĵus mortis. Sed antaŭ
ol mem forpasi, li venigis policanon, kaj antaŭ du personoj konfe<!--
-->sis, ke la mortigon kaŭzis li. Li eĉ donis al la polico precizigojn,
konkretajn detalojn, kiujn ĝi kontrolis, kaj dank' al kiuj neniu du<!--
-->bo plu restas. Li klarigis, kiel li ĉion aranĝis, por ke oni surmetu
la kulpon sur vian patron. Pol, ho, Pol!”</p>

<p>Kaj ree ŝi ekploris.</p>

<!-- paĝo 141 -->

<p>La okuloj de la knabo malsekiĝis, dum lia buŝo formiĝis al
rideto.</p>

<p>“Restu trankvila ĉi tie,” li diris. “Refaru vin bela, ĉar plo<!--
-->rado ne taŭgas al vi. Mi iras prepari la rizon.”</p>

<h3>NOVAJ VORTOJ:</h3>

<p>bileto, ĉapelo fakturo, folio, grasa, insigno, korespondi, koverto, krimo,
kruco, kvadrato, kvalito, menso, oficiala, oleo, poplo, rekomendi, renversi,
robo, rozo, sovaĝa, ŝlosi, ŝranko, valida, vana.</p>

<p>+ antaŭ-vidi, el-tond-aĵo, en-ŝlosi, mem-stara, muzik-noto, reĝ-lando,
sub-premi.</p>

<h2>33. ĈU PRUNTO AŬ DONACO?</h2>

<p>La gongo sonis. Juĝisto Liang surmetis la oficialan robon
kaj direktis siajn paŝojn al la juĝejo: nova kazo prezentiĝis.</p>

<p>“Pri kio temas?” li demandis la plendanton post la unuaj
formalaĵoj.</p>

<p>“Altestiminda sinjoro juĝisto,” tiu ekparolis, “ĉi-homo – tio
estis la formala maniero diri “mi” al ĉina oficialulo en la tempo,
kiam disvolviĝis la afero ĉi tie raportata, tio estas dum Ĝao
Tzong, el la Tang-imperifamilio, estis imperiestro – ĉi-homo, kiu
nomiĝas Jen Guosjang, siatempe pruntedonis belegan altvaloran
pentraĵon al s-ro Gao Ŝoŭfang, laŭ peto de ĉi-lasta, kiu deziris
pendi ĝin sur muro de salono, en kiun li invitis multajn gastojn
por grandega festa akcepto. Nun, tiu malkonsentas redoni la pen<!--
-->traĵon al mi.”</p>

<p>Juĝisto Liang turnis sin al Gao.</p>

<!-- paĝo 142 -->

<p>“Kion vi diras?”</p>

<p>“Altestiminda sinjoro juĝisto! Kontraŭe al s-ro Jen Guos<!--
-->jang, kiu ĵus parolis, ĉi-homo estas rektakora. Io donita restas do<!--
-->nita. Mi ne rehavigos la pentraĵon al s-ro Jen, ĉar ĝi estas donaco.
Li donacis ĝin al mi.”</p>

<p>Juĝisto Liang invitis Jen esprimi sin pri tio.</p>

<p>“Ne estas vere, altestiminda sinjoro juĝisto. Gao petis ĝin
por la tempo, dum kiu li gastigos la gravajn personojn, kiujn li
invitis. Mankis ja al li io, kio taŭge plibeligus lian salonon. Ne<!--
-->niam mi diris, ke mi donacas tian altvaloraĵon al li. Io pruntepre<!--
-->nita estas akceptita nur prunte.”</p>

<p>“Ĉu iu ĉeestis, kiam vi pritraktis la aferon inter vi?” la
juĝisto demandis.</p>

<p>Du voĉoj neis samtempe.</p>

<p>“Kial s-ro Jen donus al vi tian multvaloran rulaĵon?” sonis
la juĝista voĉo, direktita al Gao. (Kiel vi scias, tradicia ĉina pen<!--
-->traĵo estas farata sur rulebla, aŭ, pli ĝuste, volvebla papero, kiun
oni malvolvas por fiksi ĝin al muro; tial la juĝisto nomis la pen<!--
-->traĵon “rulaĵo”).</p>

<p>“Ĉar mi faris al li grandan servon kaj li volis danki min,”
Gao respondis.</p>

<p>Juĝisto Liang turnis la kapon al Jen.</p>

<p>“Ĉu vere?”</p>

<p>“Estas vere, ke li faris al ĉi-homo grandan servon. Ne estas
vere, ke ĉi-homo donacis al li la pentraĵon.”</p>

<p>“Kiel vi dankis lin?”</p>

<p>“Poeme. Li diris al mi, ke li malakceptas, ke mi faru dona<!--
-->con al li. Li diris, ke servon oni ne pagu, aŭ ne plu estas servo.
Mi do nenion donis, por ne ofendi lin.”</p>

<p>La juĝisto ĉi-foje parolis al ambaŭ:</p>

<p>“Eble estis miskompreno. Eble vi, s-ro Gao, komprenis, ke
vi ricevas donacon, dum fakte s-ro Jen akceptis nur portempe se<!--
-->niĝi je la rulaĵo. Ĉu vi, s-ro Jen, akceptus lasi al s-ro Gao la pen<!--
-->traĵon?”</p>

<p>“Plej estiminda sinjoro juĝisto, mi scias, ke vi estas justa
kaj mezuras ĉiun egale per egala mezuro, sed kiel mi povus? Ĝi
<!-- paĝo 143 -->
apartenas de longe al mia familio. Ĝi estas originala pentraĵo kun
multmona valoro. Mi neniam intencis donaci ĝin kaj ne donacis
ĝin. Se mi farus donacon al s-ro Gao danke pri la servo, per kiu li
ĝojigis min, mi donacus ion alian. Mi trovus ion belan, kies valo<!--
-->ro rilatus al la servo, sed ne donus ĉi tiun pentraĵon, kiu estas ege
ŝatata familia memoraĵo, kun historia graveco, sen simila signifo
por s-ro Gao.”</p>

<p>“Kaj ĉu vi, s-ro Gao, pretus redoni al s-ro Jen tiun pen<!--
-->traĵon? Se ĝi estas donaco, ĝi apartenas al vi, kaj vi povas fari el
ĝi, kion vi volas. Ĉu ne pravigus tiun donon la fakto revenigi pa<!--
-->con inter du alte estimataj samurbanoj, kiaj vi ambaŭ estas?”</p>

<p>“Plej estiminda sinjoro juĝisto, tio estus lasi malbonfaron
senpuna, kaj tio estus danĝera ekzemplo. Kio estis donita, tio es<!--
-->tis donita. Oni ne reprenu ĝin. La pentraĵo estas mia kaj mi ne
donacos ĝin al s-ro Jen.”</p>

<p>La juĝisto restis momente silenta.</p>

<p>“Bone,” li poste ekdiris. “Restu ĉi tie kaj silentu, dum mi
iras enprofundiĝi en <i>Dao</i>. Mi revenos post nelonge.” (<i>Dao</i> estas
la principo, kiu regas la mondon laŭ la malnova ĉina pensado).</p>

<p>Juĝisto Liang eniris sian ĉambron, bruligis iom da bonodo<!--
-->raĵo antaŭ bildo de dia estaĵo, klinis sin, malplenigis sian menson
je ĉia penso aŭ movo, kaj tiel restis silenta dum kelkaj minutoj.</p>

<p>Relevinte la kapon, li prenis paperfolion kaj rapide skribis
kelkajn vortojn sur ĝin, post kio li venigis sian ĉefan kunlabo<!--
-->ranton, Kong. Kong siatempe estis ŝtelisto, sed juĝisto Liang foje
revenigis lin al rekteco. Ege dankema al la juĝisto, kiu, kaptinte
lin, lin ne punis, li metis je ties servo siajn multajn kapablojn, in<!--
-->ter kiuj rimarkindis lia korpa forto kaj scipovo batali. La juĝisto
ne bezonis klarigi la kazon, ĉar Kong ĉion jam aŭdis. Li diris nur:</p>

<p>“Prenu ĉi tiun rajtigilon, iru al la domo de Gao kaj forprenu
la rulaĵon. Sur la papero mi notis, ke se la servisto, kiu donos la
pentraĵon al vi, ion diros pri ĉi tio al iu ajn, fortranĉo de kapo lin
atendos. Rediru tion al li. Li rekonos la markon de la juĝejo kaj
faros ĉion, kion vi ordonos. Kiam lia mastro revenos, li diru, ke li
ne scias, kio okazis, ke eble spirito venis kaj forprenis la pen<!--
-->traĵon.”</p>

<!-- paĝo 144 -->

<p>Liang revenis en la juĝejon. Por lasi al sia kunlaboranto la
tempon iri preni la volvaĵon, li faris longan paroladon al la du
kontraŭuloj. Finfine, li ellasis ilin, dirante, ke ili ne forlasu la ur<!--
-->bon, sed atendu lian juĝon, kiu venos post kelkaj tagoj.</p>

<p>Al Gao li diris:</p>

<p>“Iru preni la pentraĵon kaj alportu ĝin ĉi tien. Ĝis la afero
estos decidita, la pentraĵo restos en la juĝejo.”</p>

<p>Kiam ili estis for, li venigis sian amikon Tzu, kiu estis pen<!--
-->tristo kaj fakulo pri arto.</p>

<p>“Ĉu vi konas la pentraĵon, kiu antaŭe pendis ĉe s-ro Jen?”
li demandis.</p>

<p>“Li havas plurajn.”</p>

<p>“Temas pri malnova originalo, altvalora, kiun li ricevis de
la avoj de siaj avoj.”</p>

<p>“Jes. Pri tiu mi scias. Mirinda artaĵo. Li foje lasis ĝin ĉe mi
por iometa rebonigo de parteto, kie la papero komencis fuŝiĝi.”</p>

<p>“Estas do vere, ke ĝi valoras multon, ĉu ne?”</p>

<p>“Multegon.”</p>

<p>“Ĉu estas verŝajne, ke Jen donacus ĝin?”</p>

<p>“Se temus pri iu ajn alia, mi dirus: estus neeble. Sed Jen
estas neordinara homo, kelkafoje strange donema. Mi ne povus
respondi certe al via demando.”</p>

<p>“Ĉu eblus, ke mi ricevu sufiĉan, sed ne tro bonan, kopion
de tiu originalo?”</p>

<p>“Jes, senprobleme. Tuj, se vi volas. Mi havas hejme tian
kopion. Mi faris ĝin mem, kun la permeso de s-ro Jen, kiam li la<!--
-->sis la rulaĵon ĉe mi. Fakte, mi eĉ havas du kopiojn, ĉar unu el
miaj lernantoj kopiis mian kopion por ekzerci sin.”</p>

<p>Tiumomente Kong revenis kun la pentraĵo. La tri rigardis
ĝin. Ĝi estis spirhaltige bela.</p>

<p class="steletoj">* * *</p>

<p>La gongo eksonis.</p>

<p>“Certe, tio estas Gao,” juĝisto Liang pensis, kaj, kiel ofte,
li estis prava.</p>

<!-- paĝo 145 -->

<p>“Estiminda sinjoro juĝisto,” diris la alkurinto, kaj tuj haltis.
Per tuketo li viŝis al si la kapon kaj kolon, malsekajn pro la kuro.
Li sentis malkomforton, ĉar li ne kutimis tiel rapidi piede, sed la
novaĵo, kiun li volis komuniki al la juĝisto, estis tiel grava, ke li
forgesis pri la neceso aspekti konvene.</p>

<p>“Estiminda sinjoro juĝisto,” li rekomencis. “Okazis io teru<!--
-->ra.” Kaj refoje mankis al li la spiro por paroli.</p>

<p>“Unue, bonvolu provi malstreĉi vin kaj trankviliĝi, mi pe<!--
-->tas,” sonis la juĝista voĉo, mem ege senstreĉa. “Ekzercu vin pri
trankvilo. Videble, vi tion bezonas. Jam antaŭe en la juĝejo vi pa<!--
-->rolis tro rapide, kaj tio ne estas bona. Kaj nun vi kuris, kio ne
estas tre konvena al viro kun via rango en la socio. Ekzercu vin al
malrapido kaj pripensado. Mi konsilas al vi spiri profunde. Jen.
Bone. Kaj nun bonvolu raporti trankvile kaj malrapide. Kio oka<!--
-->zis?”</p>

<p>“Ĉi-homo petas vian pardonon, se li ne obeis la regulojn de
konveneco. Sed tio, kio okazis, estas tiel neatendita! La pentraĵo
malaperis, alte konsiderinda sinjoro juĝisto. Mia servisto diras, ke
neniu envenis la domon. Sed kiel tio eblus? Plej verŝajne li ŝtelis
ĝin. Sed antaŭ ol lin puni, mi rapidis ĉi tien por komuniki al vi la
informon.”</p>

<p>“Ne punu vian serviston,” juĝisto Liang diris. “Ĉi tiu afero
estas stranga, kaj ni ne scias, kiuj transmondaj aŭ supermondaj
fortoj okupiĝas pri ĝi. Se malbona ago kreis aĉan etoson ĉirkaŭ
tiu pentraĵo, ni devos tre atenti ne aldoni maljustaĵon al jama
maljustaĵo. Vi bezonas malstreĉi vin. Iru vin bani, se vi bonvolos
sekvi mian patran konsilon. Tio remetos ordon kaj pacon en via
tro streĉita menso. Kaj post la bano ripozu. Sed ne foriru el la ur<!--
-->bo. Mi venigos vin, kiam mi havos informojn. Cetere, se okazos
io nova, ĉu al vi, ĉu al s-ro Jen, mi ne dubas, ke vi tuj venos so<!--
-->nigi la juĝejan gongon. Iru nun. La kunsido estas finita.”</p>

<p class="steletoj">* * *</p>

<p>La gongo sonis jen por tio, jen por tio alia: tia estis la vivo
<!-- paĝo 146 -->
de juĝisto en la imperio. Sed tri tagoj pasis antaŭ ol ĝi sonis
refoje pro la pentraĵa kazo.</p>

<p>Juĝisto Liang, certa, ke li nun vidos s-ron Gao, ridetis al si
survoje al la impresa salonego, kie li oficis. Sed kiam li eniris
ĝin, lia vizaĝo estis tute serioza. Tie efektive, kun estima sinteno,
lin atendis Gao.</p>

<p>“Altestiminda sinjoro juĝisto,” tiu diris, “ĉi-homo ricevis
bileton pri la pentraĵo kaj venis informi vin.”</p>

<p>“Diru!”</p>

<p>“Sur tiu paperfolio estas skribite, ke la volvaĵo estis ŝtelita
kaj ke ĝin havas la reĝo de la ŝtelistoj. Li redonos ĝin kontraŭ
mono. Se mi proponos sufiĉan sumon, li rehavigos la pentraĵon al
mi. Se ne, li ĝin ŝiros, kaj ĝi estos perdita por ĉiam.”</p>

<p>En plej multaj ĉinaj urboj, tiutempe, ekzistis organizitaj ŝte<!--
-->listoj, kies ĉefon oni nomis ‘reĝo de la ŝtelistoj’. Ĉi-lasta, laŭŝaj<!--
-->ne, subskribis la koncernan komunikaĵon.</p>

<p>“Transdonu al mi tiun bileton, ni devos esplori pri ĝi,” la
juĝisto ordonis.</p>

<p>Gao pasigis la folion, kaj la juĝisto rapide legis ĝin. Li ŝate
lasis siajn okulojn laŭkuri la liniojn skribitajn de Kong. Lia kun<!--
-->laboranto perfekte imitis la skribmanieron de la loka reĝo de ŝte<!--
-->listoj. Sed la juĝista vizaĝo restis senesprima.</p>

<p>“Kion vi intencas fari?”</p>

<p>“Mi ne scias. Ĉi-homo volis nur informi vin alte estimindan.
Ĉi-homo baldaŭ decidos, ĉar la reĝo de la ŝtelistoj postulas bal<!--
-->daŭan reagon.”</p>

<p>La raportado de Gao okazis matene. Posttagmeze, la gongo
refoje sonis. Venis ĉi-foje Jen. Li diris, ke li ricevis bileton de la
reĝo ŝtelista, kun enhavo simila al tiu de Gao. Juĝisto Liang same
demandis:</p>

<p>“Kion vi intencas fari?”</p>

<p>“Timigas ĉi-homon la afero, ĉar la reĝo de la ŝtelistoj havas
sian ejon, laŭ ĉi tiu bileto, trans la dua mallarĝa ponto, sude de la
urbo. Kaj tiu aĉfama urboparto, kie la stratetoj malbonodoras,
estas plena je sovaĝuloj. Tien li petas min iri por porti la monon
kaj repreni la rulaĵon. Nu, almenaŭ li rekonas min kiel tiun, al kiu
<!-- paĝo 147 -->
la pentraĵo rajte apartenas, kvankam li forŝtelis ĝin el ĉe Gao. Jes,
mi provos superi mian timon kaj iros tien. Mi proponos al li 120
arĝentajn monerojn.”</p>

<p>“Estas multe.”</p>

<p>“Multe estas, jes. Sed estas tiel grave, ke la volvaĵo restu en
bona stato! Li diras, ke, se la mono ne sufiĉos, li ŝiros ĝin! Tion
mi ne povus elporti.”</p>

<p class="steletoj">* * *</p>

<p>Nokte alproksimiĝi al la suda malbonfama urboparto ne estis
tre plaĉe. Feliĉe la luno brilis, kaj ankaŭ multaj steloj, tiel ke ne
estis tute mallume. Tamen, sub la mallarĝa ponto, la unua rivero
nigris kiel karbo. Kaj io alia same nigris en la profundo de la ko<!--
-->ro de Jen: timo. Li premis al si la saketon, en kiu la arĝentaj mo<!--
-->neroj troviĝis. Alia rivero renkontiĝos poste, kiun li devos transi<!--
-->ri, kaj post tiu dua ponto la irado vere iĝos danĝera. Li ne hontis
pri sia timo. Li ripetis al si, ke kuraĝon oni bezonas en la vivo, ke
al kuraĝo oni sin ekzercu, kaj ke kuraĝo finfine estas ne foresto
de timo, sed la kapablo iri plu antaŭen, kvankam oni timas.</p>

<p>Kiam io movis sin per rapida salteto malantaŭ li, glacia
sentaĵo laŭfluis lian dorson. Li turnis sin. Estis nur kato, kies
okuloj lumis per impresa verda lumo. Sed tiel turniĝante li rimar<!--
-->kis tri aŭ kvar malhelajn homformojn, kiuj vekis en li zorgon. Ili
estis en la mallumo, ne tute proksime, sed ne sufiĉe malproksime,
por ke li sentu sin sendanĝera. Li daŭrigis sian vojon, kaŝe rigar<!--
-->dante de tempo al tempo. La homaj formoj plu sekvis lin, ĉiam
restante en la plej malluma flanko de la stratetoj. Li elpoŝigis la
tranĉilon, kiun li kunprenis, sciante, ke li iras al danĝera loko. Li
estis preta kuraĝe defendi sin, sed kion li povus fari, se ili formus
cirklon ĉirkaŭ li?</p>

<p>Kiam li alvenis apud la dua mallarĝa ponto, tiuj uloj prok<!--
-->simiĝis al li. Pri iliaj intencoj ne povis esti dubo, sed troviĝi ĉe l'
bordo de l' rivero donis ideon al Jen. Li saltis en la akvon, pen<!--
-->sante, ke bani sin en la malvarma fluo estos malkomforto, kiun
priŝteli homon eble ne tre riĉan tute ne valoros.</p>

<!-- paĝo 148 -->

<p>Li pensis ĝuste, kaj neniu sekvis lin en la akvon. Li naĝis
ĝis la alia flanko, kaj, kaŝe elirante el la rivero, en loko, kiun la
luna lumo ne heligis, decidis atendi sur la bordo, ĝis la policaj
rondirantoj alvenos. La ŝtelistoj ja povus ne deziri malsekiĝon,
sed ne forlasi pro tio la ideon lin senigi je mono. Al ili sufiĉis
atendi, ĝis li elakviĝos kaj revenos supren al la strato.</p>

<p>Li ege malvarmis, sed havis nenion por viŝi sin seka. Kiam
la polica grupeto alvenis, li iris apud ĝin kaj petis ĝin kuniri ĝis la
lasta strateto, en kiu troviĝis la korto, kie la reĝo de la ŝtelistoj
laŭ la bileto lin atendis.</p>

<p class="steletoj">* * *</p>

<p>“Mi venigis vin,” juĝisto Liang seriozvoĉis, “por komuniki
al vi la finan decidon de ĉi tiu juĝejo.</p>

<p>“Vi, sinjoro Gao, montris per via agmaniero, ke vi ne alte
estimas la pentraĵon, kiu troviĝas centre de ĉi tiu kazo. Anstataŭ
travivi danĝerojn por iri ĝin repreni, vi sendis serviston, kaj por
tiu rulaĵo vi proponis nur 40 arĝentajn monerojn, dum vi perfekte
scias, ke ĝi valoras multe pli. Kiam la reĝo de la ŝtelistoj diris, ke
tio ne sufiĉas, via servisto respondis, laŭ via ordono, ke vi ne do<!--
-->nos pli. La danĝeron, ke la rulaĵo estus ŝirita, vi ne serioze konsi<!--
-->deris.</p>

<p>“Male, s-ro Jen iris mem. Li kuraĝe trapasis la timindajn pa<!--
-->sejojn, li eĉ ĵetis sin en akvon, por ke la mono, kiun li portis, ne
estu ŝtelita. Kaj kiam li troviĝis en la korto, kie la reĝo de la ŝte<!--
-->listoj lin atendis, li donis al tiu altan prezon por la pentraĵo, nome
120 arĝentajn monerojn.</p>

<p>“Neniu povos certiĝi, ĉu temis pri pruntedono aŭ donaco.
Sed havo portas kun si respondecon. Kiam kultura valoraĵo, kiu
venas de la avoj de niaj avoj, troviĝas en danĝero iĝi rompita, aŭ,
ĉi-kaze, ŝirita, estas la devo de homo ĉion fari por ĝin savi, eĉ je
kosto de konsiderinda perdo. El la sinteno de unu kaj de la alia
montriĝas, ke nur unu meritas havi la originalan pentraĵon, kaj tiu
pagis la plenan prezon por ĝi.”</p>

<p>“Sed, alte estiminda sinjoro juĝisto,” ekparolis Gao, “la
<!-- paĝo 149 -->
reĝo de la ŝtelistoj fine akceptis mian proponon kaj donis la pen<!--
-->traĵon al mia servisto! Ĉu vi do volas, ke ĉi-homo redonu ĝin al
s-ro Jen? Mi ne komprenas, kion vi ĵus diris pri li.”</p>

<p>Juĝisto Liang ridetis.</p>

<p>“Ĉar ne estas ebleco scii, kiu pravas, rilate al dono aŭ
prunto, vi ricevis kopion, kiu valoras la monon, kiun vi pretis pa<!--
-->gi. La originalon s-ro Jen ricevis. Sed ĉar li montris sin inda je tiu
havaĵo, ĉi tiu juĝejo redonas la 120 arĝentajn monerojn al li. Ve<!--
-->nu, sinjoro Jen, ĉi tiu mono estas via. Jen. Mi gratulas vin pri la
kuraĝo, kiun vi elmontris hieraŭ. Kaj nun, la traktado de ĉi tiu
kazo estas finita.”</p>

<p>La multaj scivolemuloj, kiuj ĉeestis, ekstaris kaj komencis
eliri el la juĝejo. Kune kun la publiko eliris ankaŭ Kong. Li ride<!--
-->tis. Li tre ŝatis juĝiston Liang. Kaj certe li neniam forgesos, kiel
bone li sentis sin, ludante la reĝon de la ŝtelistoj.</p>

<h3>NOVAJ VORTOJ:</h3>

<p>arĝento, bani, cirklo, donaci, ekzerci, etoso, folio, formala, gongo, imperio,
karbo, kato, korto, mezuri, originala, pentri, ponto, prunti, ruli, sovaĝa,
sudo, viŝi.</p>

<p>+ bileto, por-tempe, pri-trakti, prunte-doni, prunte-preni, sci-povi,
sia-tempe, sur-meti.</p>

<!-- paĝo 150 -->

<h2>34. MALBENITA LISTO</h2>

<p>– Sinjoro eldonisto, mi sukcesis verki 33 el la promesitaj
rakontoj. Eble ili estas bonaj, eble ili estas tuj ĵetindaj en fajron,
mi ne scias. Eĉ se verkisto relegas dekfoje sian verkon, paĝon
post paĝo, li mem ne povas juĝi ĝin. Sed pluen iri mi ne povas.
Vi devos, ĉu akcepti neplenumitan taskon, ĉu aldoni unu aŭ du
jarojn al la dato notita sur via kalendaro por la ricevo de miaj ra<!--
-->kontoj.</p>

<p>– Kial vi ne povas daŭrigi? Ĉu vi ne promesis? Ĉu vi ne
prenis sur vin sindevigon rilate al mi?</p>

<p>– Promesis, promesis, sindevigo... Belaj grandaj vortoj ili
estas tute certe, sed homo estas nur homo, kaj kiam ne eblas, ne
eblas. Ĉe neebleco, promesoj kaj sindevigoj forfalas, ĉu ne?</p>

<p>– Kial tasko, kiun vi komence plenumis tute bone, ŝajnas,
subite fariĝis malfacile efektivigebla? Vi estas mallaborema, jen
ĉio.</p>

<p>– Ne, ne. Mi ŝatas verki. Vi scias, ke mi neniam provas
eviti malfacilaĵojn. Mi tre dezirus efektivigi vian planon, sed mi
ne povas. Rigardu al la listo.</p>

<p>– Kiu listo?</p>

<p>– La malbenita listo de la vortoj, kiuj restas. La listo de la
vortoj, kiujn mi devas enmeti en miajn romanojn.</p>

<p>– Romanojn? Ĉu vi verkas romanojn nun? Ni interkonsen<!--
-->tis, ke vi verkos difinitan nombron da rakontoj, ĉiufoje kun inter
20 kaj 25 novaj vortoj, por ke la lernanto transiru de scio de 400
signifhavaj vortopartoj al mil aŭ iom pli. Ni volas, ke la lernanto
transiru senpene de baza nivelo al meza. Sed ni parolis pri ra<!--
-->kontoj, eĉ rakontetoj, neniam pri romano.</p>

<!-- paĝo 151 -->

<p>– Pardonu min, estis eraro. Intenca eraro. “Romano” estas
unu el la vortoj sur la listo.</p>

<p>– Sed vi jam uzis ĝin. Mi memoras, ke ĝi troviĝas en la ra<!--
-->konto pri la du fratoj, kiuj retroviĝas ie sur la Britaj Insuloj.</p>

<p>– Kian memoron vi havas! Jes, jes, mi uzis ĝin, sed ne su<!--
-->fiĉe. Mi devas re-enmeti la vortojn post kelka tempo, por ke la le<!--
-->ganto fiksu ilin en sia memoro sen devi speciale peni. Mi diras
“sen peni” pro la sama kaŭzo, ĉar la vorton “peni” mi ne sufiĉe
uzis.</p>

<p>– Sed tion vi faras dekomence. Kial aperas nova problemo?</p>

<p>– La problemo estas, ke restas pluraj vortoj, kiujn mi ne
sukcesas enrakontigi, ĉar ili havas neniun rilaton inter si, kaj mi
ne kapablas trovi temon komunan por ili.</p>

<p>– Ne perdu la kapon pro tia eta problemo. Diru al mi, kiuj
estas tiuj vortoj, kaj ni ekzamenos la aferon tute trankvile. Mi de<!--
-->vus povi helpi vin, kvankam kun mia nuna dent-doloro...</p>

<p>– Dent-doloro! Ĉu vere viaj dentoj doloras? Kompatinda
eldonisto! Vi suferas ĉe la dentoj, kaj jen mi venas ĝeni vin pri
miaj verkproblemetoj!</p>

<p>– Estas mia kulpo. Mi neniam brosas la dentojn sufiĉe. Jam
kiam mi estis etulo, mia patrino konstante diradis al mi: “Uzu la
dentbroson. Uzu ĝin dum almenaŭ tri minutoj ĉiutage. Se ne,
kiam vi estos granda, viaj dentoj doloros, ili rompiĝos, ili mo<!--
-->liĝos, kaj vi perdos ilin. Memoru mian konsilon: sendenta viro ne
estas bela.”</p>

<p>– Tri minutojn! Diable, tio estas multa, ŝajnas al mi, kvan<!--
-->kam verdire, mi neniam atentas pri la daŭro, kiam mi brosas al mi
la dentojn.</p>

<p>– Certe tio estas multa. Mia patrino eĉ foje provis kontroli.
Ŝi kalkulis la tempon, dum mi brosis al mi la dentojn, kaj se mi
brosis triminute, ŝi tion signis sur la kalendaro. Ŝi krajone metis
etan linion, iom kiel minus-signo, tiel ke mi povu konstati, ĉu en
la plimulto el la tagoj mi brosis miajn dentojn sufiĉe longe.</p>

<p>– Terure. Ĉu ŝi longtempe tion faris?</p>

<p>– Ne. Ŝi baldaŭ perdis la kuraĝon. Tio postulis tro da men<!--
-->sa energio. Post kelkaj fojoj ŝi trovis stulta la devon kontroli mian
<!-- paĝo 152 -->
dentviŝadon. Sed ĉiaokaze, la dentisto diris al mi, ke miaj dentoj
estas tre malbonaj, ĉar mi manĝas tro da sukero. Mi amas dol<!--
-->ĉaĵojn. Mi amas dolĉecon. En unu tason da kafo mi metas tri pe<!--
-->cojn da sukero, aŭ tri kuleretojn, laŭ la loko. Ankaŭ en teon mi
enmetas saman kvanton.</p>

<p>– Mi ne elportus tiom sukeritan kafon.</p>

<p>– Mi scias, ke tio ne estas bona por la sano. Miaj dentoj ne
tre bone fartas pro tiu kutimo. Sed tia mi estas: mi ŝategas suke<!--
-->ron, kaj ne tre ŝatas spicojn. Eble ĉar mia patrino ĉiam ege spicis
la manĝaĵojn. Ŝi eĉ spicis sian teon. Mi supozas, ke ŝi metis multe
da spico ĉien, por ke oni ne tro sentu la veran guston de tio, kion
ŝi preparis.</p>

<p>– Nu, mi ne volas resti ĉi tie kaj ĝeni vin per miaj konside<!--
-->roj pri verkado, dum via tuta kapo doloras pro fuŝa, malbonfarta
dento. Mi...</p>

<p>– Ne, ne. Restu. Mi prenis kuracilon, kaj ŝajnas, ke ĝi ko<!--
-->mencas efiki. Eventuale, se la doloro revenos tre forte, mi petos
vin lasi min sola kun ĝi. Sed mi ne tre kredas je tiu eventualeco.
Nun, de momento al momento, mi sentas, ke la doloro pli kaj pli
malaperas. Kompreneble, tio estas nur sento. La fuŝa dento plu
fartas malbone kaj... Sed mi reparolu pri via problemo. Memorigu
al mi: kion vi diris pri la premioj?</p>

<p>– Pri la premioj? Mi neniam parolis al vi pri premioj! Kiuj
premioj?</p>

<p>– Ĉu ni ne decidis, ke la abonanto, kiu plej bele, ĝuste kaj
plene sukcesis resumi la plej longan el viaj rakontoj sur duona
folio, t.e. en ne pli ol dudek linioj, ricevos premion?</p>

<p>– Abonanto, vi diris, ĉu? Sed miajn rakontojn vi ne presos
en revuo. Ne temas pri abonoj, sed pri legantoj de libro, lernan<!--
-->toj, eventuale eĉ ŝatantoj de literaturo.</p>

<p>– Ha jes, mi eraras! Mi miksas kun io alia. Tio estis ideo de
mia edzino. Mi eventuale uzos ĝin foje pri aliaj tekstoj. Aŭ eĉ
eventuale pri viaj, se vi konsentos, ke ili aperu en tiu revuo.</p>

<p>– Kiu revuo?</p>

<p>– LA PILKO.</p>

<p>– Stranga nomo por revuo. Pri kio ĝi temas?</p>

<!-- paĝo 153 -->

<p>– Pri sportoj. Pri piedpilko, korbopilko, manpilko...</p>

<p>– Atentu! Oni diras, ne ‘piedpilko’, sed ‘futbalo’.</p>

<p>– Ne, ne, ne. ‘Futbalo’ estas fuŝa misangla vorto, kiu ne
impresas min. Por mi tio estas piedpilko kaj ĝi restos piedpilko.</p>

<p>– Laŭ via plaĉo. Mi ŝatas vian principon pri formado de
vortoj, sed ne ni kreas la lingvon. Ni devas obei ĝiajn regulojn,
kaj la ekzistantan vortliston, aŭ pli ĝuste, la oficialan vortaron.</p>

<p>– Mi ne konsentas. Vi estas verkisto, ĉu ne? La verkistoj
estas tiuj, kiuj vere kreas lingvon. La verkistoj kaj la popolo. Se
la ideoj de la verkistoj estas bonaj, la popolo ilin akceptas kaj ili
eniras en la lingvon. Se ne, ĝi ilin malakceptas kaj la lingvo ne
enhavos ilin. Kaj same, se la ideoj de la popolo estas bonaj, oni
povas certi, ke verkistoj ilin alprenos. Vi neniam riskas ion pro<!--
-->ponante novan formon, ĉefe se vi havas taŭgan lingvosenton.</p>

<p>– Eble. Tamen mi ne komprenas, kial vi volas, ke miaj ra<!--
-->kontoj aperu en sporta revuo. Ili tute ne rilatas al pilkoj. Mi eĉ ne
sukcesis enmeti la vorton ‘pilko’ en iun ajn, kvankam ĝi kuŝas sur
tiu malbenita listo. En kiu rubriko miaj rakontoj presiĝus? Nek en
la piedpilka (aŭ futbala), nek en la korbopilka, nek en la piedku<!--
-->rada, nek en la saltada...</p>

<p>– Oni povus krei lingvan rubrikon. Kial sportemuloj ne in<!--
-->teresiĝus pri lingvo? Ili interesiĝas pri ĉio, kio rilatas al movado
de la korpo. Se ili movos la langon por paroli novan lingvon, ĉu
tio ne estus iaspeca sporto? Oni povus premii tiujn, kiuj movas la
langon plej rapide, plej forte, plej bele, plej sporte...</p>

<p>– Tiuj, kiuj parolos plej spice! Ha-ha!</p>

<p>– Ha-ha! Mi ne scias, kial mi ridas, ĉar tio ne estas tre amu<!--
-->za. Nu, por forgesi mian denton, plej verŝajne. Kiam mi fondis
tiun revuon, mia ideo estis... Ho, diable!</p>

<p>– Kio okazas? Kial vi movas la piedon? Ĉu ankaŭ la piedo
doloras al vi?</p>

<p>– Tute ne. Sed mi ĵus rimarkis, ke estas truo en mia ŝtrum<!--
-->peto. Antaŭe, viraj ŝtrumpetoj estis bonegaj, nerompeblaj, netrue<!--
-->blaj. Kiam vi palpis ilin, vi tuj sentis, ke ili estas faritaj per bon<!--
-->kvalita materialo. Sed nun eĉ simpla palpo kaŭzas truon. Ili fa<!--
-->riĝis, kiel la virinaj ŝtrumpoj. Laŭdire, tuj post la dua mondmilito,
<!-- paĝo 154 -->
virinaj ŝtrumpoj estis porĉiamaj. Ili ne truiĝis. Sed la ŝtrumpa
industrio ektimis, ke, se la ŝtrumpoj daŭros kaj daŭros sentrue,
okazos teruraj ekonomiaj malfacilaĵoj por ĝi. Tial la grandaj
ŝtrump-fabrikistoj en Norda Ameriko kaj Okcidenta Eŭropo, kaj
verŝajne ankaŭ en Japanio kaj similaj landoj, ŝanĝis la materialon.
Ili nun uzas ion, kio rapide truiĝas. Tiel ili vendas multege pli da
ŝtrumpoj kaj ŝtrumpetoj. Nu, pri kio ni parolis antaŭe? Ne por
diskuti pri ŝtrumpoj vi venis al mi, ĉu?</p>

<p>– Ni parolis pri tiu malbeninda vortlisto. Mi sentas min,
kvazaŭ senmovigita, kvazaŭ mian vojon subite barus muro, mure<!--
-->go. Aŭ eĉ pli bone: kvazaŭ mi estus falinta en fosaĵon, el kiu mi
ne kapablas eltiri min.</p>

<p>– Kia stranga komparo! Mi ĉiam miras pri la bildoj, kiuj
venas al homoj en la kapon, kiam ili volas belfrazi bilde anstataŭ
ol uzi la kutimajn vortojn. En kian fosaĵon vi falis? Kiuj fosis
ĝin?</p>

<p>– Ĉirkaŭ tiu malnova urbo staras muroj, sed antaŭ la muroj,
laŭlonge de la tuta muraro, oni fosis longan fosaĵon, por ke la
malamikoj falu en ĝin, kiam ili volas ataki la urbon kaj meti sur
ĝiajn murojn la flagon de sia lando, kiel signon de sia venko. Nu,
mi volas ataki tiun liston, venki ĝin. Sed mi-ne-scias-kiu fosis
grandan fosaĵon por bari mian vojon. Mi falis en ĝin kaj ne kapa<!--
-->blas eliĝi. Mi estas kaptita, kaj mia nekapablo uzi en kelkaj ra<!--
-->kontoj vortojn, kiuj tute ne rilatas unu al la alia – uzi ilin nur pro
tio, ke ili kuŝas sur via malbenita listo – tiu nekapablo suferigas
min.</p>

<p>– Estas amuze vidi, kiel via menso funkcias. Viaj ideoj pri
fosaĵo, urbo kun ĉirkaŭa muraro, malamikoj, kiuj volas planti
siajn flagojn sur ĝi, dum ĉiuj hundoj de la urbo rapide movetadas
sian voston tien kaj reen por signi, ke ili estas kontentaj, vere, mi
neniam imagus tiajn aferojn en serioza interparolado, kiel la nia.</p>

<p>– Mi neniam parolis pri vostoj de hundoj. Tion vi prenis el
via propra imago kaj tiu penso vere mirigas min. Kiam mi klopo<!--
-->das trovi komparon, por klarigi per konkretaj bildoj ion malkon<!--
-->kretan, mi trovas pli facile ekzemplojn en plantoj ol en bestoj.
Hundoj kaj katoj ne tre interesas min, verŝajne, dum mi ŝatas ar<!--
[paĝo 155]
-->bojn, arbojn kun ĉiamaj verdaj folioj, arbojn kun folioj, kiuj fla<!--
-->viĝas ĉiujare kaj falas, jes mi ŝatas arbojn, arbarojn, sed ankaŭ
fruktojn kaj legomojn. Ĉiujn plantojn mi ŝatas, dum bestoj ne tre
interesas min.</p>

<p>– Domaĝe. Tamen estas tre interese. Ĉu vi scias, kial hun<!--
-->doj kaj katoj tiel ofte malamikas?</p>

<p>– Ne.</p>

<p>– Estas problemo de komunikado: ili miskomprenas unu la
alian. Kiam hundo levas la voston por esprimi sian feliĉon, kato
komprenas tion kiel danĝersignon.</p>

<p>– Interese. Mi eventuale enmetos tion en unu rakonton.</p>

<p>– Vi vidas, ke bestoj estas tre interesaj. Sed kial vi kons<!--
-->tante uzas la vorton eventuale?</p>

<p>– Mi ne scias. Verŝajne, por ke la leganto lernu ĝin. Kaj
por ke la anglalingvanoj komprenu, ke ĝi ne signifas la samon,
kiel <i>eventually</i> en ilia lingvo, kio signifas ‘finfine’.</p>

<p>– Strange. Sed kial vi parolas pri leganto? Kial legantoj
scius, kion ni diras?</p>

<p>– Ĉar mi intencas uzi ĉi tiun interparolon kiel tekston por
mia rakontaro (kvankam ĝi tute ne estas rakonto). Tial mi ekfunk<!--
-->ciigis mian kased-aparaton. Ĉu vi ne rimarkis?</p>

<p>– Ne. Ne tre ĝentile. Vi almenaŭ povus peti mian permeson.
Vi lasis min paroli stulte pri miaj dentoj kaj ŝtrumpoj, se diri ne<!--
-->nion pri la rilatoj inter kato kaj hundo. Ne diru, ke ĉio ĉi estas sur
kasedo, kaj ke vi intencas transskribi niajn parolojn kaj ilin
publikigi?!</p>

<p>– Tamen, jes, ja, tio estas mia intenco.</p>

<p>– Sed kial diable la legantoj interesiĝus pri nia interparolo?</p>

<p>– Pro la vortoj, kiujn ni uzis: broso, dento, eventuale, flago,
fondi, fosi, kalendaro, listo, minus, nordo, palpi, planti, premii,
romano, rubriko, spico, sukero, ŝtrumpo, vosto. Tiuj konsistigas
preskaŭ 70 elcentoj el la vortoj, kiujn mi ankoraŭ devis uzi por
fini la liston, aŭ por sufiĉe ripeti vortojn, nur unufoje viditajn.</p>

<p>– Vi do preskaŭ sukcesis, ĉu ne?</p>

<p>– Verki taŭgan rakonton, tute ne. Sed enmeti serion da
stultaj vortoj en stultan tekston, por ke la leganto ricevu sian ĉiu<!--
[paĝo 156]
-->tagan aŭ ĉiusemajnan aŭ ĉiumonatan kvanton da novaj vortoj el la
fama listo, tion mi nun sukcesis.</p>

<p>– Pri kio do vi plendas? Vi vidas, ke tio efektiviĝas facile.
Iom da energio, homo, iom da energio, kaj via entrepreno atingos
sian sukcesan finon. Kiel mi diris komence: vi nur estas mallabo<!--
-->rema.</p>

<h3>NOVAJ VORTOJ:</h3>

<p>aboni, broso, dato, eventuala, flago, fondi, fosi, futbalo, Japanio,
kalendaro, kalkuli, listo, literaturo, minus, palpi, pilko, planti, premio,
resumi, risko, rubriko, sukero, suspekti, ŝtrumpo, vosto.</p>

<p>+ el-doni, far-iĝi, sin-dev-igo.</p>

<h2>35. PO KIOM?</h2>

<p>– Vi denove ludas per via komputilo!</p>

<p>– Kial ne? Ĉu tio ĝenas vin?</p>

<p>– Min? Tute ne. Ludu, kiom vi volas. Kion vi faras?</p>

<p>– Mi uzas la informbankon pri Sovetio. La ĉefo volas, ke
mi verku artikolon pri la ekonomia situacio tie, kaj mi bezonas
bazajn donitaĵojn. Mi ne tre ŝatas devi verki tiun artikolon. Tio ne
estas mia fako.</p>

<p>– Kaj kion aparte presindan vi eksciis dank' al via kompu<!--
-->tilo, aŭ pli ĝuste dank' al ties informfonto?</p>

<p>– Nenion, kio estus, kiel vi diras, presinda. Nur nombroj,
nombroj, nombroj montriĝas al mi. Sovetio vendas tiom da gaso,
<!-- paĝo 157 -->
ĝi aĉetas tiom da greno. Ĝi vendis eksterlanden tiom da ligno, el
kiu tiom sub formo de tabuloj, ktp ktp.</p>

<p>– Verŝajne ne pri tiaj informoj soifas la publiko. Krom eble
kelkaj uloj, kiuj faras sciencan esploradon.</p>

<p>– Vi eraras. La ĝenerala publiko ne tre interesiĝas pri tia in<!--
-->forma materialo, sed gravuloj kun respondecoj en diversaj eko<!--
-->nomiaj entreprenoj, homoj, kiuj okupiĝas pri fontoj de energio,
industriistoj, kiuj volas efektivigi tiun aŭ alian projekton, ĉiuj tiuj
legas nian ekonomian rubrikon, eble ne kiel soifa infaneto en<!--
-->buŝigas la patrinan lakton, sed almenaŭ kun intereso. Ni redaktas
altkvalitan ekonomian paĝon, kiun multaj favore legas.</p>

<p>– Diable! Vi defendas vian gazeton kun bela energio. Nu,
pardonu, mi tute ne intencis ataki vian publikigaĵon. Ĉu mi povas
rigardi vian komputilon? Kio estas tio nun? Ha jes, turismo! Ŝaj<!--
-->nas, ke la turisma sezono alportis konsiderindan gajnon. Vidu, ne
nur en somero, sed eĉ en aŭtuno la hoteloj estis tiel plenaj, ke la
turisma organizaĵo ne sciis, kien loĝigi la alvenantojn. Interese!</p>

<p>– Interese, ĉu? Ne por mi. Tiuj nombroj min frenezigas.
Temas konstante pri milionoj. Milionoj da tio, milionoj da tio ĉi.
Sed por mi tio signifas nenion. La intereso por mi estas nul.</p>

<p>– Ha-ha! Ni faru statistikon pri via intereso. Kiom da inte<!--
-->reso por ĉiu informo? Koncerne vin, po nul!</p>

<p>– Ha ne! Ne rekomencu, mi petas vin. Mi vin konas. Mi vi<!--
-->das, kion vi celas. Vi volas refoje rekomenci vian ludon kun tiu
vorteto “po”. Ĝi min lacigas. Fakte, mi neniam vere komprenis la
uzon de tiu “po”.</p>

<p>– Ĝuste tial mi volas lude instrui vin. Ne estas malfacile. Se
mi diros al vi, ke ni ambaŭ sovaĝe rompis po du vitrojn, kiom da
vitroj estis rompitaj?</p>

<p>– Ni estas du. Kaj ni rompis po du vitrojn. Ni do, sovaĝu<!--
-->loj, rompis kvar vitrojn: vi rompis du kaj ankaŭ mi du. Ĉu bone?</p>

<p>– Ne estas bone rompi vitrojn, speciale se sovaĝe, sed via
kompreno estas ĝusta kaj la kalkulo senerara. Vi vidas, ke estas
simple. Vi apenaŭ bezonis pripensi por trovi ĝustan kaj precizan
solvon al la problemo. Kaj nun mi diru: la dekses turistoj trinkis
po glason da biero. Kiom da glasoj da biero ili trinkis entute?</p>

<!-- paĝo 158 -->

<p>– Dekses.</p>

<p>– Ĉu iu ne trinkis?</p>

<p>– Ne. Ĉiu trinkis.</p>

<p>– Ĝuste tion precizigas “po”. Se mi dirus: “La 16 turistoj
trinkis 16 glasojn da biero”, oni scius, ke la grupo malplenigis 16
glasojn, sed oni ne scius, ĉu eble unu soifulo ne trinkis kvar, dum
kvar aliaj trinkis nul. Kiam oni diras: “La 16 sovaĝuloj trinkis po
glason”, tio signifas, ke ĉiu sovaĝulo el la 16 trinkis unu glason.
Mi supozas, ke vi perfekte komprenis nun.</p>

<p>– Perfekte, mi ne dirus. Mi komprenetas. Tamen, mi ĉiam
sukcesas esprimi, kion mi volas, sen uzi tiun vorton. Mi trovas
ĝin malfacila. Mi rekomendas ĝin al neniu, kaj mi ne reklamos pri
ĝi en mia gazeto.</p>

<p>– Strange, ke vi tiel reagas. Mi trovas, ke tiu vorteto meri<!--
-->tas iĝi multe pli populara ol ĝi nun estas. Aŭskultu. “Ĉiuj mem<!--
-->broj de la asocio ricevis po etan floron el la ĝardeno de la prezi<!--
-->danto”. Ha-ha!</p>

<p>– Ha-ha, ĉu? Mi konfesas, ke mi ne komprenas. Mi ne estas
tre inteligenta, vi scias. Kial tiu laŭta rido?</p>

<p>– Po etan floron, poetan floron, floron de poeto!</p>

<p>– Ne tre amuze.</p>

<p>– Ĉu vere? Sed kion vi dirus, se mi informus vin, ke “ĉiuj
polinoj amas po polon”?</p>

<p>– Kiun popolon?</p>

<h3>NOVAJ VORTOJ:</h3>

<p>aŭtuno, banko, gaso, greno, komputi, nul, po, poeto, polo, redakti, Sovetio,
statistiko, tabulo, turismo, vitro.</p>

<p>+ don-it-aĵo.</p>

<!-- paĝo 159 -->

<h2>36. PERFEKTA BAKADO</h2>

<p>Dum pluraj monatoj mi laboris en ne tre gaja haven-urbo,
kie oftege pluvis. La ĉielo estis konstante malhela, preskaŭ nigra
pro la nuboj. Kaj kiam ĝi heliĝis, ĝi iĝis nur hele griza, neniam ĝi
bluis.</p>

<p>Ĉu mi estas plendema homo, ne facile kontentigebla? Eble.
Sed, sincere, tiu neniam suna vetero efikis preme al mia nerva
sistemo.</p>

<p>“Kial vi fuŝas vian vivĝojon pro tiu vetero?” amiko diris al
mi. “La koloro de la ĉielo ne dependas de vi. Kontraŭ aferoj nee<!--
-->viteblaj estas sensence batali. Ne la veteraĉo, sed via sinteno al
ĝi, trafas suferige viajn nervojn.”</p>

<p>Mi ĝenerale ŝatas tiun samoficulon, sed fojfoje li imagas, ke
li apartenas al speco de saĝuloj, komisiitaj de la dioj doni konsi<!--
-->lojn al la tuta homaro, kaj tiuj liaj kursoj pri saĝeco ne estas ĉiam
bonvenaj. Des pli, ĉar li plej ofte pravas.</p>

<p>Mi rigardis tra la fenestro. Dikaj ŝipoj malrapide moviĝis sur
la maro, sub la griza plafono, kiun oni tamen ĉi tie nomis ĉielo.
Jam la kvaran monaton nun mi laboris en ĉi tiu oficejo, ĉe fenes<!--
-->tro, kiu rigardis al la maro, kaj tiuj ŝipoj min impresis kiel en la
unua tago.</p>

<p>Kion ili transportis? Ĉu ŝafan viandon el Nov-Zelando?
Horloĝojn el Svislando, aŭ, plej verŝajne, Japanio? Ĉu komputi<!--
-->lojn el Usono, skribmaŝinojn el Italio, sciencajn aparatojn el
Germanio, grenon el Kanado, bovan viandon el Argentino, aŭtojn
el ie ajn? Mi devenis de kampara regiono, interne de la lando, kaj
sidi ĉe tiu apudhavena fenestro estis kvazaŭ teatraĵo, pri kiu mi
neniam laciĝis. Se nur tiu malbenita vetero...</p>

<!-- paĝo 160 -->

<p>“Se vi rigardas la dancon de la ŝipoj anstataŭ progresi en
via tasko, mi konas iun, kiu ne benos vin...” mia konsilema ami<!--
-->ko diris, afable, sed ne pro tio agrable.</p>

<p>Mia brusto dikiĝis pro profunda spiro, kiun mi tuj malrapide
kaj brue eligis. Li pravis kiel ĉiam.</p>

<p>Mi pene rekomencis redakti la raporton, kiun la ĉefo postu<!--
-->lis. Sed en mia menso kvazaŭ filmo ruliĝis, kun ŝipoj, blua maro,
verdfoliaj arboj, suno, insuloj... Kiel mi estus povinta supozi, ke
pli ol imagado, ĝi estis ia antaŭscio?</p>

<p>“La ĉefo vokas vin!” Subite min vekis el pensado preskaŭ
dorma la voĉo de sekretariino.</p>

<p>Mi suspektis, ke li esprimos sian malkontentecon pri mia tro
malrapida laboro. Dum momentero min trakuris eĉ la penso, ke
eble li anoncos, ke li volas maldungi min. Tio estus por mi malfa<!--
-->cile elportebla novaĵo. La ekonomia situacio ne estis ideala, multe
mankis ĝis tio, kaj dungiĝon oni ne povis esperi facile trovi. La
ideo iĝi senlabora kaj longe serĉadi entreprenon, kiu dungos min,
ne kondukis al rideto, dum mi paŝis al lia oficejo. Nek helpis la
fakto, ke liaj unuaj vortoj estis dubsencaj:</p>

<p>“La etoso ĉi tie ne taŭgas al vi, ĉu?” li diris.</p>

<p>“La etoso? Jes ja, mi tre ŝatas la etoson en nia oficejo. Ne<!--
-->niu estas malafabla, ĉiuj laboras precize kaj helpas unu la alian.
Fakte, estas vere amika etoso. Krome, mi ŝatas la etoson de ha<!--
-->venurbo. La ĉeesto de ŝipoj, la etaj mallarĝaj stratoj de la ĉehave<!--
-->na urboparto, tiuj plej diverslandaj restoracioj kaj trinkejoj, ĉio ĉi
ege plaĉas al mi.”</p>

<p>“Mi uzis malĝustan vorton, pardonu. Mi volis diri: la vete<!--
-->ro,” la estro diris, ridete.</p>

<p>“Nu, nu, jes, tiurilate vi pravas. Mi ŝatas ĉion ĉi tie, sed ne
la veteron. Tiu malalta griza plafono el nuboj kvazaŭ pezas sur mi
preskaŭ dolorige.”</p>

<p>“Nu, mi bezonas sendi iun al pacifika insulo. Temas pri
traktado ĝuste en la kampo, kiun vi plej bone konas. Mi pensis pri
vi. Ĉi tie baldaŭ estos aŭtuno, pluvos eĉ pli ol ĝis nun. Tie prin<!--
-->tempos. Ĉu tia eta ekskurso plaĉus al vi?”</p>

<p>Eta ekskurso! Kiajn vortojn li uzis! Se li ne sentas la dife<!--
[paĝo 161]
-->rencon inter transmara vojaĝo kaj aŭtobusa aŭ vagonara ekskurso,
li vere estas stranga, aŭ nekredeble riĉa, aŭ...</p>

<p class="steletoj">* * *</p>

<p>Kaj jen mi estis tie sude. Blua ebeno de trankvila maro, in<!--
-->vita al agrabla, malstreĉa, ripoziga bano. Maro; blua ĉielo; varma
vetero, sed vento, kiu refreŝigis. En senhoma apudmara naturo mi
sidis, ĝuante la ĉirkaŭan pacon. Mi demetis mian ĉemizon, por
plej plaĉe baniĝi en la sunradioj.</p>

<p>“Gardu vin! Oni neniam estas tro singarda pri la suno ĉi-<!--
-->insule,” afable alparolis min brunhaŭta junulo, videble lokano,
vestita nur per eksblua usondevena pantalono.</p>

<p>Mia haŭto, blanka kiel la luna disko, igis min senti min
fremda, diferenca de ĉiuj ĉi-insule. Mi opiniis, ke mi trovis taŭ<!--
-->gan solecan lokon, por progrese brunigi ĝin, sed konstateble tio
estis eraro.</p>

<p>“Eble vi devus konservi la ĉemizon sur vi,” li plu diris. “La
suno povas bruligi vian haŭton, tiu iĝos tute ruĝa, kaj doloros
al vi.”</p>

<p>“Ĉu vere?”</p>

<p>“Mi ne scias. Blankuloj tro diferencas unu de la alia tiuri<!--
-->late. Kelkaj rapide fariĝas bele brunaj, ĉe aliaj la haŭto fariĝas
plej amuze ruĝa. Amuze por la rigardantoj, ne por la koncerna
ruĝhaŭtulo. Estas tre ridige, ĉefe, se la suno atakis la nazon. Tiuj
grandaj, dikaj elstaraj nazoj, sune ruĝigitaj, estas plej ĝojiga
vido.”</p>

<p>Mi iom ĝenis min, ne sciis, kion respondi.</p>

<p>“Kelkaj inaj turistoj havas tutan sistemon por defendi sian
nazon kontraŭ la fajro de la suno,” li plu prelegis. “Ankaŭ tio
estas ridiga: ilia nazo estas tute blanka, kiel la viando de tro kui<!--
-->rita kokido, dum la resto de la vizaĝo ruĝas kiel... nu... kiel ruĝa
floro.”</p>

<p>“Aŭ fajro,” li aldonis post silenta, mens-esplora momento.
Dum longa senparola minuto li rigardegis min, kiel bestoscien<!--
-->culo beston.</p>

<!-- paĝo 162 -->

<p>“Ŝajnas al mi, ke vi apartenas al la ruĝula speco, ne al la
brunula,” li diris, kun ia moka rebrilo en la okuloj. “Se vi ne
volas revesti vin, almenaŭ iru en ombron. Kvankam ĉi tie...”</p>

<p>Mi rondrigardis. Nenie estis ombro.</p>

<p>Mi min demandis, ĉu remeti la ĉemizon. Eble estus pli saĝe.
Sed aliflanke, mi sentis tion malvenko antaŭ tiu mokemulo, kaj ĉu
mi ne riskus, ke malvenko havus kiel precipan efikon, ke lia
mokemo plifortiĝus? Sed ĉu li vere volis moki min, aŭ ĉu mi mis<!--
-->prenis por moko ion, kio estis nur speciala maniero interrilati kun
fremdulo?</p>

<p>“Antaŭ kvindek jaroj, onidire, eŭropanoj ĉiam surhavis ĉa<!--
-->pelon, ĉar la suno trafis al blankulo la menson tra la kapaj ostoj,”
li diris, refoje kvazaŭ prelege, kaj mi refoje ne povis scii, ĉu li
mokas min, aŭ nur estas animsimpla knabo, kiu ne havas la sa<!--
-->majn regulojn pri ĝentileco kaj konveneco, kiel ni. Ofte mi aŭdis
prelegi pri “interkultura komunikado”. Ĉu mi nun trafis unu el
ties problemoj?</p>

<p>“Mi min demandas, kial ili ne plu bezonas ĉapelojn,” li se<!--
-->rioze laŭtvoĉe pripensis. “Mi supozas, ke iliaj kap-ostoj fariĝis
pli malmolaj. Kion vi opinias, estimata fremdulo?”</p>

<p>“Mi samopinias kiel vi,” mi respondis. “La blankulaj kapoj
perdis sian molecon. Tial ni ne plu bezonas ombron, ni povas
elporti la sudmaran sunon senĉapele. Nun ni havas ĉe la kapo
malmolajn ostojn, kiuj efektive baras la efikon de viaj terure bru<!--
-->ligaj sunradioj.”</p>

<p>Li ridis. Mi komencis suspekti, ke temas nek pri moko, nek
pri anim-simpleco, sed pri ia ŝercemo, tro diferenca de la mia, por
ke mi tuj sentu ĝin. Aŭ eble mia timo esti mokata fuŝis mian natu<!--
-->ran senton pri ŝercemo. Kiel ajn estu, per mia respondo, mi retro<!--
-->viĝis sur la sama ŝercnivelo kiel li.</p>

<p>“Ĉu vi scias, kial mi estas bele bruna?” li demandis, larĝ<!--
-->igante sian bruston per eksteren-tiro de la braksuproj, kvazaŭ por
elmontri, kiel fortule konstruita li estas. Sed la brilo de liaj okuloj
estis por mi tute klara nun: ne estis moko, sed la natura ŝercemo
de feliĉa knabo.</p>

<p>“Ne,” mi respondis kun travidebla ŝerca seriozeco.</p>

<!-- paĝo 163 -->

<p>“Kiam Dio kreis la unuajn homojn, la avojn de la avoj de
niaj avoj, li faris ĉiaspecajn klopodojn. Li provis jen per tiu mate<!--
-->rialo, jen per tiu alia, ĝis fine li trovis ion vere kontentigan. Per
tiu materialo li unue devis fari du provojn antaŭ ol sukcesi. Li
faris belan kukon kun la formo de homo kaj metis ĝin en la ba<!--
-->kujon, sed li ne havis sufiĉe da ligno por longa fajro kaj ne lasis
la kukon sufiĉe longe. Sekve, kiam li eltiris ĝin, la homkuko ne
estis bone bakita. Ĝi estis ankoraŭ multe tro hela. Tiel naskiĝis la
blankuloj.</p>

<p>“Poste li pensis: nun mi ne plu simile eraros. Li kolektis
multege da ligno por fari longedaŭran fajron kaj metis duan hom<!--
-->kukon en la bakujon. Sed li lasis ĝin tro longe. Tro kuirita, tro
longe bakita, ĝi eliĝis tute malhela. Tiel naskiĝis la nigruloj.</p>

<p>“Nur post tiu dua eraro li sciis, kiel ĝuste kalkuli la daŭron
de l' bakado kaj la forton de l' fajro. Kaj kiam li eltiris el la
bakujo la trian homkukon, ĝi estis perfekte kuirita, perfekte
bakita, nek tro blanka, nek brule nigra, perfekte flavbruna kiel
mi. Tiel naskiĝis mia popolo.”</p>

<p>Li ridis longan, laŭtan, gajan ridon, kiun mi neniam forge<!--
-->sos.</p>

<h3>NOVAJ VORTOJ:</h3>

<p>Argentino, baki, gardi, Kanado, koko, nervo, Nov-Zelando, ombro,
Pacifiko.</p>

<p>+ de-meti, de-veni de, gardi sin, kiel ajn estu, l', multe mankas ĝis tio,
re-brilo, sen-labora, sin-garda, tra-vid-ebla.</p>

<!-- paĝo 164 -->

<h2>37. SESA RAKONTO PRI AFANTI</h2>

<p>Estis belega aŭtuna vespero. Baldaŭ la suno subiros. La
lumo estis dolĉa, la etoso plej paca. Aŭdiĝis neniu bruo, krom
kelkaj birdokantoj. Afanti sidis apud sia edzino, ekstere, en la
ombro. Kortuŝa sento de plaĉa geedza ama kunuleco plenigis am<!--
-->baŭ. Malriĉaj ili eble estis, sed feliĉaj. Feliĉaj pro tiu granda,
simpla amo.</p>

<p>Iom post iom Afanti konsciis, ke delonge li ne manĝis. Lin
kaptis malsato.</p>

<p>“Ĉu vi ne preparis kukojn?” li demandis, memorante pri
bona odoro, kiun li sentis revenante hejmen.</p>

<p>“Ĉu vi ne povus kontentigi vin nur sidi ĉi tie, ĝui la natu<!--
-->ron, kaj ame rigardi la vizaĝon de via belega edzino?” ŝi ridete
respondis. Miksi amon kun ŝerco estis unu el ŝiaj favorataj amu<!--
-->ziloj, kiun li ege ŝatis.</p>

<p>“Jes ja, mi povus kontentiĝi per tio,” venis la rebato, “sed,
se mi manĝos bonajn kuketojn, dum mi rigardos vian luman vi<!--
-->zaĝon, estos eĉ pli kontentige. Mi antaŭsentas, ke okazos miraĵo:
via vizaĝo tiam fariĝos ankoraŭ pli bela.”</p>

<p>Ŝi rigardis lin kiel patrino infanon, kun io danka en la oku<!--
-->loj, kaj ekstaris por iri domen. Al ŝi plaĉis, kiom li ŝatas ŝian
kuir<!--
-->arton. Afanti dume ridis silente.</p>

<p>‘Edzinoj estas kvazaŭ patrinoj’, li pensis, ‘por ami, ili bezo<!--
-->nas nutri’.</p>

<p>Kaj dum ŝi revenis alportante la kuketojn, ŝi ridetis al si.</p>

<p>‘Edzoj estas kiel infanoj’, ŝi pensis, ‘por ami, ili bezonas
manĝi’.</p>

<h3>NOVAJ VORTOJ:</h3>

<p>nutri.</p>

<p>+ sub-iri.</p>

<!-- paĝo 165 -->

<h2>38. NE STARU TIE!</h2>

<p>Vi demandas, kiom mi aĝis, kiam mi unuafoje flugis al Uso<!--
-->no? Apenaŭ 25 jarojn. Ne alta aĝo. Junulo sensperta mi estis. Min
timigis la propra funkcio. UN ĵus dungis min kiel tradukiston, kaj
UN tiutempe estis tre alte konsiderata organizo. Mi sentis min ti<!--
-->mige malgranda rilate al la altaj taskoj, kiujn mi devos plenumi.
Nek aĝe, nek laborkapable mi sentis min taŭga. Mi min demandis,
ĉu mi saĝe agis akceptante tiun funkcion, des pli, ĉar mi neniam
profesie tradukis eĉ unu paĝon antaŭe.</p>

<p>Fakte, skribe traduki ne estas tre ĝojiga laboro. Kiam vi fi<!--
-->nis transigi tekston el la originala lingvo en la gepatran, jen oni
redonas al vi alian originalan tekston, kiun vi traduku. Kaj tiel
plu senfine.</p>

<p>Tre ofte la tekstoj estas neklare redaktitaj (ĉar ilin verkis
fremdaj fakuloj en lingvo, kiujn ili ne bone regas), kaj oni kom<!--
-->prenas malbone ilian sencon. Krome – ĉu vi scias, ke la vorto
‘originala’ havas du tute malsamajn sencojn? – tiuj originalaj
tekstoj plej ofte ne estis originalaj: ili estis en iu devenlingvo (tial
oni nomis ilin originaloj), sed ili ĉiam temis pri la samaj aferoj
sammaniere, sen ŝerco, sen vigleco, sen vivo: al ili plene mankis
originaleco. Se aldoni, ke multaj estis fakaj kaj koncernis fakojn,
pri kiuj mi tute ne estas fakulo, tiam vi komprenos, ke la laboro
ne estis unu el la plej feliĉigaj.</p>

<p>Sed tamen ĉio ĉi estus akceptebla kun ĝojo kaj gajeco, se la
laborkondiĉoj estus taŭgaj. Sed la laborĉambroj estis bruaj kaj
neplaĉaj. Ni ofte devis labori nokte. Kaj la homa medio ne favoris
la kreiĝon de plezuro. La etoso estis tre streĉa, ne tre homa – ni
<!-- paĝo 166 -->
sentis nin objektoj, maŝinoj – plene manka je reciproka ĝentileco.
Akraj malpacoj ofte estiĝis. La reciprokrajn rilatojn markis mal<!--
-->estimo. Tiel estis almenaŭ ĉe la francaj tradukistoj, ankaŭ ĉe la
rusaj. Ĉe la anglaj kaj hispanaj la etoso estis multe pli bona.</p>

<p>Sed ne pri mia traduka laboro mi volas rakonti. Ankaŭ tio
ne estus tre originala, kaj vi meritas legi ion pli interesan. Mi ra<!--
-->kontu pri mia unua mateno en Novjorko. Mi sidis en hotelo, ĉe
tablo apudfenestra, kaj, dum mi manĝis miajn ovojn kaj panon kaj
grasaĵojn trinkante kafon, kiun mi trovis aĉa, mi rigardis eksteren.</p>

<p>Ne estis gajige. Antaŭ ol alveni ĉi tien, mi havis mensan
bildon pri Usono, kaj nur nun mi konstatis, ke ĝi neniel rilatas al
realo. (Longe poste, mi komprenis, ke tiuj ideoj pri Usono venis
de la filmoj, kiujn mi vidis, kaj tiuj filmoj fakte plej ofte montris
Kalifornion, kiu ege diferencas de la orienta marbordo, sur kiu mi
nun troviĝis).</p>

<p>Por mi – pro la filmoj – Usono estis lando moderna, pura,
vigla, kun modernaj altegaj konstruaĵoj kaj kun tre belaj domoj.
Novjorko plenis je altaj domegoj, jes ja, sed ili estis nek moder<!--
-->naj, nek belaj. Ŝajnis, ke la urbo estis konstruita sen ia ajn konsi<!--
-->dero pri beleco. La stratoj estis planitaj orde, laŭ ordo tiel sen<!--
-->kompate kvadrata, ke ĝi povus frenezigi iun ajn kun iom poezia
animo. Sed la domoj mem ŝajnis konstruitaj senorde. Dikaj kaj
maldikaj konstruaĵoj, altaj kaj malaltaj, strangaformaj muroj el
forpuŝe malhelruĝa brikaro. Kvazaŭ ne tre lerta infaneto estus
lude metinta ŝtonon sur ŝtonon, brikon sur brikon, blokon sur
blokon, sen iam ajn pensi pri la formo, kiu el tia farmaniero re<!--
-->zultos.</p>

<p>Krome, multaj domoj aperis nekredeble 19a-jarcentaj. Eĉ la
literoj sur la magazenaj montrofenestroj aŭ sur la netravideblaj
vitroj, kiujn havis multaj oficejaj pordoj, estis tute ne modernaj,
kompare kun Okcidenta Eŭropo. Kaj la strata malpureco superis
ĉian kapablon de mia tamen sufiĉe kapabla imago.</p>

<p>Blovis glacia norda vento, vere vintra, kvankam ne estis
vintro, kaj ĝi puŝis malpuraĵojn kaj gazetfoliojn, kiuj jen flugis
rapide de unu stratflanko al alia, jen turniĝis surloke, formante
plej malbelan vidaĵon.</p>

<!-- paĝo 167 -->

<p>Aŭ ĉu nur mia mensostato faris, ke ĉion mi vidis malbela?
Eble mi devas precizigi, ke en tiu lando, kiu en mia antaŭa imago
estis la lando de suno kaj pureco, mia mateno komenciĝis per
renkonto kun dikaj, forpuŝaj insektoj, kiuj pace promenis sur la
planko de mia nekredeble malvasta kaj malmoderna hotelĉambro.</p>

<p>Fininte miajn ovojn (bonajn) kaj mian kafon (forkurigan),
mi ekiris al la strato. Mi provis informiĝi pri la vojo, sed la homoj
tro rapidis por aŭskulti min. Anstataŭ respondi al mi, ili puŝis min
por preterpasi. Ŝajnis, ke ĉiu malfruas por sia laboro, kaj ne havas
tempon okupiĝi pri tiu perdita fremdulo, kiu devus kapabli trovi
sian vojon mem. (Kiam 25 jarojn poste mi vizitos Kalifornion, mi
faros precize malan sperton: tie la homoj ĉiam ege plej afablis kaj
amike helpis min).</p>

<p>La homoj puŝis min, interpuŝiĝis, ne pardonpetis, aspektis
atakeme. En kian medion mi enmiksis min, mi pensis. Mi paŝis
sencele, sensence, perdita en la fluo de rapidega homamaso, kiu
kvazaŭkuris preter... malrapidegaj veturiloj.</p>

<p>Estis nekredeble multe da aŭtoj kaj aŭtobusoj, tiel multaj ili
estis en stratoj kaj strategoj, kiuj interkruciĝis, ke ili baris la vo<!--
-->jon al si reciproke, kaj ne, aŭ apenaŭ, povis progresi pluen. Mi
mire konstatis, ke en Novjorko oni iras pli rapide piede ol aŭte.</p>

<p>Marŝante kiel mi diris, provante sensukcese orientiĝi en tiu
freneza urbego plena je malĝentilaj puŝemuloj, mi de tempo al
tempo pasis preter strangaj specoj de restoracioj, kie sidis unu
apud la alia, vice, sed ne komunikante unu kun la alia, homoj,
kiuj pli malpli bovece movis la buŝon manĝante tranĉojn de pano,
certe iom buterita, meze de kiuj troviĝis ĉu viando, ĉu legomoj,
ĉu mi-ne-scias-kio. Min impresis, ke ĉiu rigardis rekte antaŭ sin
per okuloj, kiuj ŝajnis vidi nenion, krom, eble, malĝojaj bovaj
pensoj. Neniu komuneco, neniu amikeco, neniu homrilato tie ŝaj<!--
-->nis ekzisti. Ĉiu sidis sur sia seĝo, tute proksime al alia, kaj ĉiu ri<!--
-->gardis al iu nulo, nevidebla, nekomprenebla por mi eta eŭropano,
kaj ĉiu ŝajnis malesperige sola. (Tio okazis en 1956. Nun simila
etoso – apartula, senrilatula – kreiĝis en multaj eŭropaj lokoj.
Kiel ofte Ameriko nur antaŭis).</p>

<p>Finfine mi tamen trovis afablan usonanon ĵus alvenintan el
<!-- paĝo 168 -->
ie sude. Li iom konis Novjorkon kaj klarigis al mi, kiun aŭtobu<!--
-->son mi uzu, kaj kie troviĝas la koncerna aŭtobushaltejo. Mi sentis
grandan senpeziĝon. Finfine montriĝis, ke mi ne devos pasigi la
tutan vivon en ĉi tiu frenezulejo, serĉante elirejon, kiu porĉiame
malaperis.</p>

<p>Ve! La senpeziĝo ne daŭris longe. La aŭtobushaltejo estis
tute proksima, jes ja, kaj mi facile trovis ĝin. Mi pretiĝis stari tie
atende, kiam miaj okuloj trafis la nekredeblan surskribon. Per
belaj klaraj literoj ja okulumis al mi la terura diraĵo: <i>No standing</i>.</p>

<p>Mia sango glaciiĝis en mia tuta korpo. Mi ĵus estis dungita
de UN kiel profesia tradukisto. Mi, supozeble, sciis la anglan,
verŝajne eĉ la usonan. Kaj laŭ mia lingvoscio, <i>No standing</i> ne es<!--
-->tis dubsenca esprimo. La senco estis plej klara. <i>No standing</i> signi<!--
-->fas nur: “Ne staru”, aŭ, se vi preferas, “Estas malpermesite stari”
aŭ “Neniu staro allasita” (vi vidas, kiel bele ni tradukistoj kapa<!--
-->blas ŝanĝi la vortigojn por esprimi saman ideon).</p>

<p>Diable!, mi pensis. Se mi ne rajtas stari por atendi aŭtobu<!--
-->son, kion mi faru? Sidi surtrotuare ne estis tre plaĉe, tiel malpura
ĉio estis. Ne pli invita montriĝis la same malpuraj ŝtupoj de la
apuda domo (multaj novjorkaj domoj havas kelkajn ŝtupojn ekste<!--
-->re, kondukantajn al la pordo). Kuŝi estus ankoraŭ pli strange kaj
pli malagrablus. Kion fari? Mi ne komprenis. Neniu sidis aŭ kuŝis
aŭ pendis tie apude, atendante aŭtobuson. Mi do povis imiti ne<!--
-->niun. Ĉu aŭtobusojn en Novjorko oni ne atendas? Mi sentis, ke
mi pli kaj pli freneziĝas.</p>

<p>Mi decidis ronde paŝi en la ĉirkaŭaĵo, trovante tre maltaŭgaj
la kondiĉojn por kontroli, ĉu la aŭtobuso alvenas. Mi ja ofte tur<!--
-->nis la dorson al la senco, laŭ kiu ĝi devis alveni. (Mi parolis an<!--
-->taŭe pri la du sencoj de la vorto ‘originala’; ĉu vi rimarkis, ke an<!--
-->kaŭ ‘senco’ havas du sencojn? La senco, kiu estas la direkto, laŭ
kiu oni ien iras aŭ venas, kaj la senco, kiu signifas signifon).</p>

<p>Nur pli malfrue en la tago, kiam mi finfine atinis la ĉefsi<!--
-->dejon de UN kaj komencis konatiĝi kun homoj helpemaj al frem<!--
-->duloj, nur tiam oni diris al mi, ke en la usona lingvouzo <i>No stan<!--
-->ding</i> signifas, ke aŭtoj ne rajtas halti tiuloke, alivorte, ke aliaj
veturiloj devas lasi la lokon libera por la aŭtobusoj.</p>

<!-- paĝo 169 -->

<p>Sed la novjorkan menson mi neniam komprenos. Se tiu diro
direktiĝas al aŭtoj, kaj nur al ili, kial tion ne diri klare, kial, ans<!--
-->tataŭ simple skribi “Aŭtoj ne haltu”, oni diras “Ne staru” ĝuste
ĉe loko, kie normalulo emos atende stari? Ĝuste ĉe aŭtobus-hal<!--
-->tejo!</p>

<p>Mi vizitis multajn landojn en mia vivo, plurajn kun lingvoj,
kiujn mi tute ne komprenis aŭ eĉ ne povis legi. Sed neniam mi
sentis min tiel perdita kiel en tiu malbenita anglalingva urbego,
kien mi iris por labori... tradukiste!</p>

<h3>NOVAJ VORTOJ:</h3>

<p>bloko, briko, Kalifornio, Novjorko, reciproke, trotuaro.</p>

<p>+ al-lasi, la angla, de tempo al tempo, for-puŝa, frenez-ul-ejo,
inter-kruc-iĝi, okul-umi, orient-iĝi, sen-pez-iĝo, sid-ejo.</p>

<!-- paĝo 170 -->

<h2>39. NE FACILAS REGI PUPOJN FADENE</h2>

<p class="enkonduko">La ĉi-suba teksto nur celas pli bone konigi al vi vortojn,
kiujn vi ne sufiĉe ofte renkontis. Ne esperu trovi en ĝi interes-<!--
-->kaptajn okazaĵojn aŭ belecon literaturan. Se vi jam konas la du
sencojn de ‘plumo’ kaj de ‘folio’, kaj komprenas la “novajn
vortojn” listigitajn tuj post la teksto, vi povas preterlasi ĝin.</p>

<p>– Kio estas respondkupono?</p>

<p>– Estas kupono, kiun vi povas aĉeti en poŝt-oficejo, kaj
kiun vi enmetas en leteron irontan eksterlanden. Tie, via kores<!--
-->pondanto povas transdoni ĝin al sia poŝtisto kaj ricevi interŝanĝe
de tiu respondkupono poŝtmarkon, kiu validas por normala letero
sendota eksterlanden. Kial vi demandas?</p>

<p>– Pro simpla scivolemo. En nia klubo, la prezidanto diris,
ke li disponas multajn respondkuponojn, kiujn li ricevis per in<!--
-->terŝanĝo de kasedoj, kaj ankaŭ de literaturaj verkoj, kaj ke li
pretas ilin dividi inter la membroj, kiuj dezirus ilin ricevi. Sed ĉar
mi neniam aŭdis pri respondkuponoj antaŭe, eble mi miskompre<!--
-->nis. Eble ili ne rilatas al tiu interŝanĝo de kasedoj kaj literaturaĵoj.
Li diris, ke li konservis ilin dum longa periodo, kaj komence volis
vendi ilin al ni je favora prezo, sed forlasis tiun ideon kaj decidis
ilin simple dividi inter ni.</p>

<p>– Ĉu vi scias, pri kiaj kasedoj temas?</p>

<p>– Estis kasedoj kun muziko, sed ankaŭ kasedoj kun tea<!--
-->traĵoj. Li diris, ke bona rimedo lerni lingvon estas aŭskulti kaj
<!-- paĝo 171 -->
reaŭskulti kasedon en tiu lingvo. Li havas ankaŭ tutan serion da
kasedoj kun prelegoj, sed mi suspektas, ke tiuj ne estas tre reko<!--
-->mendindaj al neseriozaj personoj, kiel mi. Prelegojn oni reko<!--
-->mendu nur al seriozuloj, ĉu ne?</p>

<p>– Egale ĉu temas pri seriozaj aŭ neseriozaj lernantoj, estas
fakto, ke oni ofte rekomendas la uzon de kasedo kiel rimedon ler<!--
-->ni lingvon. Mi neniam provis mem, sed mi aŭdis, ke oni progresas
rapide tiurimede, precipe se oni havas “bonan orelon”, t.e., se
oni havas memoron, kiu funkcias pli bone aŭde ol vide.</p>

<p>– Mia memoro estas nek vida nek aŭda.</p>

<p>– Ĉu vere? Kion oni devas rekomendi al vi? Ĉu odorojn?
Lerni lingvon per odora ekzercado devas esti malfacile!</p>

<p>– Por lerni lingvon, mi havas bonegan sistemon, kiu ideale
efikas al mi. Mia memoro estas mana, mova, fingrouza. Ankaŭ
buŝouza. Por memori lingvon, mi devas agi, funkciigi mian lan<!--
-->gon, miajn lipojn, miajn dentojn, miajn fingrojn, mian tutan kor<!--
-->pon eble. Tial ideale por mi estas uzi pupteatron. Mi havas pup<!--
-->rolulojn, kiujn mi regas per fadenoj, kaj mi ludigas al ili ĉiajn
rolojn. Tiel mi memoras la frazojn kaj vortojn de la lingvo ler<!--
-->nata.</p>

<p>– Sed ĉu vi povas tion fari pri ĉiaspecaj temoj?</p>

<p>– Ne. Domaĝe. Eble profesiulo sukcesus, sed mi ankoraŭ
ne estas sufiĉe lerta. Multe mankas ĝis tio. Fari, ke pupa rolulo
trinku el botelo jam ne estas facile, se oni devas regi ĉiujn mo<!--
-->vojn per fadenoj, sed botelo estas nenio kompare kun forko kaj
tranĉilo, ĉe rolanto, kiu devas manĝi de sur telero. Kaj tamen, se
mi volas lerni la tutan lingvon, mi devas ankaŭ paroli pri kuleroj,
forkoj, tranĉiloj, teleroj, ktp, ĉu ne?</p>

<p>– Mi imagas, kiel malfacile tio estas. Oni devas esti tre lert<!--
-->fingra, kaj havi multege da praktiko.</p>

<p>– Jes. Mi trovis lingvo-instruan libron, kiu konsistas el se<!--
-->rio da interparoloj, kiujn mi provis ludi pupteatre, konsidere al
mia memoro, kiu funkcias plej bone per mana aktiveco, sed tio
montriĝis nefarebla. Foje temis pri iu, kiu kombas sin, jen tiel, jen
alimaniere. Amuza rakonto. La haroj neniam restas aranĝitaj, kiel
li volas. La kombilo ne havas rektajn dentojn kaj kelkaj dentoj
<!-- paĝo 172 -->
mankas, kio kaŭzas ĉiajn fuŝojn en la kombado, en la har-aranĝa<!--
-->do. Eble ne estas tre inteligenta teatraĵeto, sed interesa el vid<!--
-->punkto lingva. Bedaŭrinde, mi ne kapablis ludi ĝin pupteatre.
Fari, ke miaj pup-roluloj bone kombu sin, tion mi ne sukcesis.</p>

<p>– Ŝajnas, ke alprenante tiun lingvinstruan libron, vi elektis
ion netaŭgan por via metodo!</p>

<p>– Jes. En alia interparolo de tiu sama serio, la roluloj devis
fumi cigaredojn. Iu virino eĉ devis uzi tiucele cigaredingon. Fe<!--
-->liĉe, ke ne estis kudristino, kiu metas fingringon sur sian dikfin<!--
-->gron. Aŭ ĉu sur la montrofingron oni metas fingringon, kiam oni
volas kudri? Mia patrino estis kudristino, sed pri kudraj aferoj mi
scias nenion.</p>

<p>– Ĉu en tiu serio ne estas teatraĵeto, en kiu la rolulo skribas
per unu el tiuj malnovaj plumingoj? Ĉu vi memoras, kiel ili estis,
antaŭ jardekoj? Kun feraj plumoj. Teni per fadenoj pup-rolulon,
kiu almetas plumon al plumingo, tio certe necesigus perfektan re<!--
-->gadon de la sistemo.</p>

<p>– Kaj perfektan regadon de si mem. Ne nur de la fadensis<!--
-->temo, sed ankaŭ de la propra nerva sistemo. Tian perfektan rega<!--
-->don mi ne havas. Inter tiuj rakontoj, kiujn – teorie, sed praktike
tute ne – eblus ludi teatre, estis unu pri infanoj ludantaj en iu
korto, kaj pri birdo, kiu faligas sur la dek infanojn po unu plu<!--
-->mon. Veran birdplumon. Ne feran aŭ alimetalan plumon por skri<!--
-->bi. Plumo el birda flugilo. Ĉu vi imagas? Kiel la verkinto povis
pensi, ke tiaj aferoj estas teatre ludeblaj? Mi ne parolas nun pri
pupteatro, sed pri simpla, normala teatro. Kiel oni povas enkon<!--
-->duki birdon en teatraĵon, birdon kun difinita rolo?</p>

<p>– Eble birdo el plasta materialo kaj sistemo kun multaj ne<!--
-->videblaj fadenoj...</p>

<p>– Sed tiu birdo devis flugi al arbobranĉo kaj tie sidi, kaj
folioj devis fali de la arbo. Verdaj folioj, ne flavaj. Freneze!
Kompreneble temas pri arbfolioj, ne pri paperfolioj. Ĉu vi rimar<!--
-->kis, ke la vortoj ‘plumo’ kaj ‘folio’ ambaŭ havas du sencojn? Unu
sencon pri naturo, alian sencon pri skribado.</p>

<p>– Pri plumoj, la kaŭzo estas konata. Estis tempo, kiam en
sufiĉe granda parto de la mondo, oni skribis per birdplumoj. Sed
<!-- paĝo 173 -->
ni revenu al via serio de teatraĵoj. Vi diris, ke temas pri lingvo-<!--
-->lernado. Ofte la lernantoj memoras pli bone, se ili gaje amuziĝas,
kaj se la rakontoj estas tute neverŝajnaj.</p>

<p>– Jes, sed tiam, oni ne diru, ke tiuj interparoloj estas lude<!--
-->blaj teatre. En tiu kun la birdo sur la branĉo devis esti ankaŭ ful<!--
-->mo. Mi ne memoras ĉion, sed estis insektoj, kiuj ektimis pro la
fulmo, arbo, kiu perdis la foliojn, kaj birdo siajn plumojn. La ro<!--
-->luloj ege aktivis, mi certigas al vi. Neniu ripozis longe. Konstante
okazis io. Sed mi eĉ dubas, ĉu la vortoj tiel lernataj estas vere
utilaj praktike. Tiuj verkistoj de lernolibroj, eĉ por progresantoj –
kiel ĉi tiu <i>Vere aŭ Fantazie</i>, ĉu vi konas? – ofte funkcias nur teo<!--
-->rie. Ili ne konscias, ne atentas la praktikajn problemojn.</p>

<p>– Ĉu nenion el tiu libro, tiu kun la serio de teatrecaj inter<!--
-->paroloj, vi povis prezenti per via pupteatro?</p>

<p>– Tamen jes. Estis bonaj facilaj partoj. Ekzemple unu, en
kiu homoj de ambaŭ seksoj multe kisas unu la alian. Tion mi fa<!--
-->cile povas aranĝi regante la movojn per miaj fadenoj. Prezenti
gejunulojn, kiuj kisas sin reciproke, aŭ teatraĵon, en kiu la roluloj
de la vira sekso donacas rozojn al tiuj de la ina sekso, kaj for<!--
-->miĝas feliĉaj paroj, tio estas simpla eĉ per mia ne tre disvolvita
sistemo.</p>

<p>– Kio alia estis facila?</p>

<p>– Estis unu, iom malfacila, sed tamen realigebla, pri la
vorto ‘tuko’. En ĝi oni uzas littukojn, naztukon...</p>

<p>– Naztukon, ĉu? Mi opiniis, ke oni devas diri ‘poŝtuko’.</p>

<p>– Naztuko, poŝtuko, estas egale. Ambaŭ vortoj signifas la
samon. Krome estas rolulo, kiu viŝas sian buŝon per buŝtuko, alia,
kiu purigas meblojn per viŝtuko, tria, kiu preparas tablon por
manĝo, kaj komence metas sur ĝin tablotukon. Pri tablotuko, ne
estas vera problemo, ĉar ĝi havas sufiĉan grandecon. Sed pri la
aliaj estas pli malfacile, ĉar miaj pupoj estas etaj. Mi solvis la
problemon uzante grandajn tukojn ĉiufoje. Tio montriĝis efika:
tio ridigas la publikon.</p>

<p>– Ĉu vi ludas antaŭ publiko?</p>

<p>– Jes. Mi provas trovi publikon por la plej belaj pecoj. Se
mi sukcesas kunmeti bonan programon kun belaj kostumoj kaj
<!-- paĝo 174 -->
altkvalitaj lumaj aranĝoj, tio devigas min bone scii la tekston, kaj
tiel la lingvo enkapiĝas en mi. Ankaŭ miaj lango kaj lipoj ekzer<!--
-->cas sin. Sed vi ne imagus, kiom da tempo postulas la preparado
de tia programo.</p>

<p>– Ĉu vi faras tion sola?</p>

<p>– Komence mi estis sola. Sed nun feliĉe mi sukcesis trovi
du kunlaborantojn. Ju pli ni regas nian arton, des pli ni amuziĝas.
Unu el la du belege imitas plej diversajn voĉojn kaj lokajn parol<!--
-->manierojn. Tio estas ideala por tia laboro. Fakte ni amuziĝas
multe pli dum niaj ekzercoj ol la publiko, kiam ni prezentas la
programon.</p>

<p>– Kiam vi prezentos tian programon? Ĉu baldaŭ?</p>

<p>– Mi ne povas diri. Ni havas tre belan, ridvekan tekston,
kiu taŭgus ideale, se insektoj ne ludus en ĝi gravan rolon. Kaj,
kredu min, pupteatre prezenti historion de batalo inter homoj kaj
insektoj starigas kelkajn ne facile solveblajn problemojn. Des pli,
ke la afero disvolviĝas nokte. Estas bela brila plenluno, jes ja, kaj
ankaŭ multaj steloj, sed ne tiuj sufiĉas por vidigi insektojn sur la
pupteatro!</p>

<p>– Ĉu vi planas foje veturi al Zagrebo?</p>

<p>– Al Zagrebo? Kial?</p>

<p>– Ĉar en Zagrebo (Jugoslavio) okazas ĉiusomere internacia
pupteatra festivalo, kies lingvo estas esperanto. Pupteatristoj el
multaj landoj venas, kaj la publiko estas ege multenombra. Dekoj
da miloj venas rigardi kaj aŭskulti. Vi devus iri tien. Viaj insektoj
certigas al vi brilan sukceson!</p>

<p>– Ludi antaŭ dekmiloj! Ne, ne. Mi ne estas freneza. Kaj ta<!--
-->men... Eble, foje. Interesa ideo. Mi komunikos ĝin al miaj kunla<!--
-->borantoj.</p>

<h3>NOVAJ VORTOJ:</h3>

<p>festivalo, Jugoslavio, kupono, -ont-, -ot-, pupo, rolo, telero, Zagrebo.</p>

<p>+ al-preni, dik-fingro, egale ĉu, inter-ŝanĝi, montro-fingro,
mult-nombra, peco (muziko, teatra, poezia), poŝt-marko, star-igi
(problemon).</p>

<!-- paĝo 175 -->

<h2>40. KARA SUGA!</h2>

<p>Kiel ofte okazas en “evolu-landoj” (kia stranga esprimo!),
nur unu individuo estis grasa en nia vilaĝo. Al li apartenis la plej
granda parto de la vilaĝa tero. Sed precipe, se li povis meti bute<!--
-->ron kaj oleon en siajn manĝojn sen mezuri ilin, en kvanto, kiu
impresis nin ĉiujn, tio estis, ĉar li pruntedonis monon.</p>

<p>Ĉiu vilaĝano ŝuldis ion al li, kaj la sumo de tiuj ŝuldoj certe
atingis nivelon trans la kapablo de nia imago. Fojfoje pluvoj ne
venis en la ĝusta sezono, kaj la grenkolekto de la jaro estis per<!--
-->dita: ĉiuj familioj depruntis de li por povi vivi plu kaj fariĝis liaj
ŝuldantoj. Alifoje venis registara fakulo pri “evoluigo de la
postrestintaj kamparoj”, kiel oni diris, kaj la fakulo rekomendis
planti fruktarbojn. La monon por tio ni ricevis de la ŝtato, sed,
kiam la arboj kreskis sufiĉe por produkti, necesis mono por paki
la fruktojn kaj ilin sendi al la urbo, kaj tiam la registaro ne plu
havis monon por ni, kaj ni depruntis de la dika grasulo, tiel ke la
ŝuldoj grandiĝis.</p>

<p>Aŭ okazis geedziĝo. Se vi sumigos ĉiujn kostojn: la fest<!--
-->manĝon, la monon por la bofamilio, la pastron, la ŝtofon por la
festaj vestoj, ktp, vi alvenos al bela sumo. Kion fari, se ne viziti
la grasulon... kaj vidi la ŝuldon salti alten, alten.</p>

<p>Stranga vilaĝo (ĉu stranga aŭ normala? fakte, mi timas, ke
sufiĉe normala): ĉiuj viroj estis tiel malgrasaj, ke videblis ĉiuj
ostoj ĉe la brusto kaj flankoj; sed unu estis tiel grasa, ke lia haŭto
brilis, kvazaŭ sur ĝi fluus oleo. Li konstante viŝis al si la vizaĝon
per poŝtuko, kaj tiu tuko grasis, kvazaŭ ĝi fakte uziĝus por paki
buteron.</p>

<!-- paĝo 176 -->

<p>Li estis ĉiam plej afabla kun mi, kaj mi ŝatis lin. Li ja per<!--
-->mesis, ke mi gardu liajn bestojn. Estis ĉefe bovinoj, sed ankaŭ
azenon li havis. Nia regiono estas monta, kaj ofte mi iris kun unu
el liaj bestoprizorgantoj gardi la bovinojn en la supraj herbejoj.
La azeno plaĉis al mi, ĉar ĝiaj longaj oreloj iel kortuŝis min, kaj
min amuzis ĝia maniero eligi strangan maŝinan sonon, kiam ĝi
koleris, ĉar mi tiris ĝian voston. Sed ĝi ĉiam restis malsupre ĉe la
grasulo. La bovinojn ni kondukis ofte al tre vasta ebena loko, da
kiaj ekzistas malmulte en nia malebena landoparto. Laŭ la diro de
la bestprizorganto, la herbo sur tiu ebenaĵo estis aparte bonkvali<!--
-->ta. Ĝi efektive havis pli belan verdon ol la herbo malsupre. Kaj
tiu ebenaĵo estis tiel vasta, ke la bovinoj povis tie plenigi sin per
herbo senmezure, kiom ili volis. Estis pli da muŝoj ol en pli altaj
lokoj, sed tio ne vere ĝenis nin, kaj la bovinoj uzis sian voston
por ilin flugigi for.</p>

<p>Vintre, sed ankaŭ kelkfoje en aŭtuno, povis okazi, ke blovis
norda vento tre rapida kaj malvarma. Tiam estis neeble iri al tiu
vasta ebenaĵo, ĉar nenio baris la vojon al la glacia vento. Tiam ni
iris al aliaj lokoj, kiuj troviĝis interne de eta montaro, kiujn la
kruela vento ne povis atingi.</p>

<p>Fojfoje la grasulo komisiis min konduki sola la bovinojn su<!--
-->pren, ĉar la respondeca bovingardisto malsanis, aŭ havis alian
komision por plenumi. Tiu respondeco al mi ege plaĉis.</p>

<p>Ne estis lernejo en nia vilaĝo. Poste, kiam mi vivis en la ur<!--
-->bo, mi konstatis, ke vizitadi lernejan klason ne sufiĉas por ricevi
bonan edukon. La geknaboj ĉe ni estis pli bone edukitaj ol multaj
homoj, kiuj kapablas skribi kaj legi. Ni parolas ĝentile kaj afable,
ni konsideras la sentojn de la aliuloj, ni ne blovas cigaredfumon
en la vizaĝon de nia apudulo, ni estas helpemaj, ni lavas nin, por
esti konstante puraj. Oni devus mezuri edukitecon, ne per la
daŭro de la lernejvizitado, sed per la kvalitoj de la koro, ĉu ne?
Tiujn patrinoj transdonadis, ĉe ni.</p>

<p>Kvankam ni ofte manĝis nur kelkajn legomojn freŝe kolek<!--
-->titajn el la propra ĝardeno, ĉar nenio grena plu disponeblis, kaj ni
ne havis monon por aĉeti panon aŭ alian manĝaĵon – ni do ofte
malsatis – tamen ni estis feliĉaj. La legomoj estis freŝaj, ĉar ni iris
<!-- paĝo 177 -->
kolekti ilin en la ĝardeno tuj antaŭ ol manĝi. Nun en ĉi tiu malbe<!--
-->nita urbego, kiom mi dezirus manĝi simile freŝajn legomojn kaj
fruktojn! En nia regiono kreskas bonegaj pomarboj. Simile bonajn
pomojn mi neniam trovis aliloke. Kaj mi ne parolis pri la lakto.
La grasulo almenaŭ permesis, ke mi reportu hejmen bovinan lak<!--
-->ton, kaj tio ege helpis. Se ni, la infanoj, ne trinkis ĉion, mia on<!--
-->klino faris el ĝi buteron. Ŝi eĉ kelkfoje buteron metis en sian
teon, kion mi trovis stranga, ĉar ĉe ni neniu tiel faras. Tio estas
tibeta kutimo, ne nia.</p>

<p>Konstante, ĉe ni akvo bolis, por la teo. Ni estis bonŝancaj
vivi en la montaro, sufiĉe norde, ĉar tie akvo neniam mankis. Ni
ne manĝis viandon, eĉ kokidan, dum en aliaj partoj de nia lando,
multaj ne manĝas “ruĝajn viandojn”, kiel ili nomas bovaĵon aŭ
ŝafaĵon, sed akceptas “blankajn”: kokidaĵon kaj fiŝojn. Neniu en
la vilaĝo trinkis alkoholaĵon, vinon, aŭ bieron. Tiuj estis simple
nekonataj ĉe ni.</p>

<p>Poste, en la urbo, mi mire konstatis, ke ekzistas homoj, kiuj
trinkas tiom da vino aŭ da grenalkoholaĵo, ke ili ne plu konscias,
kion ili faras, kaj al senkulpuloj diras atakeme vortaĉojn, kiuj po<!--
-->vas nur dolorigi. Kiel stulta estas tia malbona edukiteco! Kiel ili
povas ne kompreni, ke la vivo estas multe pli agrabla por ĉiuj, se
ĉiuj ĝentile sin tenas, kiel estis ĉe ni en la vilaĝo? Nur post longaj
jaroj da vivado enurba mi komprenis, ke mi ne rajtas kompari. En
nia montara vilaĝo, ĉio estis komuneca; en la urbego, konstantas
ĉe multaj soleco. Soleco emigas trinki forgesige, kaj oni ĉesas
konsideri la aliulojn.</p>

<p>Unu el la bovinoj estis al mi tre kara. Mi ĉiam havis specia<!--
-->lajn favorojn por ŝi. (Ĉu mi devus diri <i>ĝi</i>? Ŝi estis mia amik<i>ino</i>,
ne neŭtralseksa amiko). Mi nomis ŝin Suga. Ŝia lakto estis la plej
bona. Kiam mi iris sidi sur ŝia kolo, ŝi aperis tute kontenta. Kiam
mi palpis ŝiajn flankojn aŭ ŝian kolon, aŭ metis la manon al ŝia
nazo aŭ buŝo, ŝi direktis al mi belajn okulojn kun saĝula, profun<!--
-->da rigardo. Se iufoje mi ricevis de unu el la servistoj de la grasulo
iom da pano, mi dividis mian panon kun ŝi. Ŝi ĉiam paŝis apud
mi, ĉu en la unua rango de la vico, ĉu en la lasta rango. Kiam mi
parolis al ŝi, ŝi tuj komprenis. Mi neniam devis eĉ frapeti, por
<!-- paĝo 178 -->
komprenigi al ŝi, kien ni iru. Mi nur dolĉe elparolis la vortojn, kaj
ŝi obeis.</p>

<p>Se muŝoj ariĝis ĉe ŝiaj okuloj, mi ilin foririgis kaj ŝi rigardis
al mi danke. Ŝi perfekte sciis, ke niaj rilatoj estas diferencaj de la
rilatoj kun la aliaj en la bovinaro. Kiam ŝia lango malsekigis mian
manon, kvazaŭ kise, mia koro iom pli rapide batis. Mi estis feliĉa.
Profunde interne de mia koro mi sentis, ke mi vere amas ŝin.</p>

<p>Kaj jen, kiam mi aĝis dekunu jarojn, la terura novaĵo tra<!--
-->fulmis mian vivon:</p>

<p>“Ni ne plu restos ĉi tie,” mia patro diris. “Ni ŝuldas tro
multe da mono al nia ole-vizaĝa samlokano. Li scias, ke ni ne
povos repagi per mono aŭ objektoj. Li postulas repage nian
etan terpecon kaj la domon. Kaj li ne povus preni min inter siajn
kamplaboristojn, ĉar da ili li jam havas sufiĉe. Ne estas alia rime<!--
-->do solvi la problemon, ol foriri urben.”</p>

<p>Estis terure. Ni pakis niajn kelkajn havaĵojn en ŝtofajn sa<!--
-->kojn. Ni foriris nokte longe antaŭ ol kriis la unua koko, kaj
marŝis ĝis la sunleviĝo, irante malsupren laŭ rivero de sur la
montoj, kie nia vilaĝo staris. Fine ni atingis lokon kun vagonara
stacio.</p>

<p>Neniam mi vidis ion similan. Estis multkoloraj reklamoj pri
aferoj, kiujn mi ne konis. Sur unu vidiĝis grandega botelo. Sur
alia paketo kun blankaj rulaĵetoj. Sur tria monto neĝe blanka. Tiel
oni reklamas pri biero, pri cigaredoj, pri glaciaĵoj, iu informis
min, sed mi eĉ ne sciis, kio tiuj estas. Mi neniam vizitis kurson de
legado kaj do ne komprenis la strangajn signojn – literoj oni ilin
nomis – kiuj rigardis min de sur tiuj reklamoj.</p>

<p>Homoj sidis, aliaj staris. Familioj, paroj, unuopuloj. De pla<!--
-->fono pendis ronda objekto kun strangaj signoj kaj montriloj, kaj
mi demandis de iu, kiu sidis tie apude, kio ĝi estas. Li respondis:</p>

<p>“Horloĝo. De kie vi venas, ke vi ne scias, kio estas hor<!--
-->loĝo? Ĉu la tempon ĉe vi oni ne mezuras?”</p>

<p>Mi ne povis imagi, ke tempo estas mezurebla, kaj tute ne
komprenis lian diron. Li ne estis malamika. Sed en lia supereco
mi sentis ion, kion mi neniam sentis vilaĝe. Eĉ la grasulo ne alpa<!--
-->rolis nin tiel. Ni sentis, ke li estas riĉa kaj multpova. Verŝajne li
<!-- paĝo 179 -->
havis pli bonan sintenon en antaŭa vivo, tiel ke li naskiĝis
bonŝancule en ĉi tiu, sed lia maniero superi ne similis tiun: ni
ĉiam sentis, ke li havas konsideron al ni, eĉ se li devis forpreni
nian tutan monon pro la ŝuldoj.</p>

<p>Ĉe tiu stacio estis strangaj floroj kaj verdaj plantoj, kiajn mi
neniam vidis. Estis varme. Mi rigardis la du ŝajne senfinajn me<!--
-->talajn liniojn, kiuj trapasis la stacion. Sur tiuj pasas vagonaroj,
klarigis mia patro, tion oni nomas fervojo.</p>

<p>Estis uloj, kiuj aktivis kurante kaj kriante de unu flanko al
la alia, portante pezajn ujojn aŭ skatolojn aŭ mi-ne-scias-kion.
Venis virinoj kun korboj, plenaj je nevideblaĵoj. La plej multaj
homoj havis pakojn apud si. Patrino lavis infaneton ĉe fonteto.
Maljunulo atendis la vagonaron kun ŝafino, kies kolon lia mano
konstante palpadis. Pluraj junaj viroj trinkis strangajn trinkaĵojn
el brunaj boteletoj aŭ eĉ el ruĝaj metalaj skatoloj, longaj ujoj,
rondaj ĉirkaŭe kaj ebenaj ĉe la du flankoj. Kokino paŝis, rigardate
de neniu.</p>

<p>Kaj jen sonorilo eksonoris. Malrapide alvenis fumanta maŝi<!--
-->no, kiu ruliĝis sur radoj, kaj tiris post si longan vicon da veturiloj.
Tiujn, mi tiam eksciis, oni nomas vagonoj. Kun okuloj vaste mal<!--
-->fermitaj pro miro, mi rigardis tiun vagonaron, kaj precipe la ra<!--
-->dojn, kiuj ruliĝis sur la vojo fera. Ili estis tiel perfekte oleitaj, ke
ŝajnis, ke ili nur glitas. Sed kiam la vagonaro ekmalrapidis, tiuj
radoj faris akran bruon, kiu dolorigis al mi la orelojn.</p>

<p>Dum ĉirkaŭe sonis ĉiaspecaj bruoj kaj krioj, ni envagoniĝis.
Post iom longa tempo, la vagonaro ekiris for.</p>

<p>Ju pli ni restis en ĝi, des pli estis varme. Kompreneble. Ni
foriris matene el norda monta regiono, kaj ju pli ni antaŭen vetu<!--
-->ris, des pli ni iris suden, kaj des pli proksimiĝis tagmezo. Sur la
vagonplafono estis fiksita ventumilo, sed ĝi apenaŭ efikis. Ĝi nur
movis la varmegan aeron.</p>

<p>Ne estis sidlokoj por ni. Interne de la vagono, sur la sidlo<!--
-->koj, troviĝis du virinoj kun longaj koloraj jupoj, kaj ankaŭ, inter
aliaj personoj, tre malgrasa individuo kun stranga insigno sur siaj
vestoj, kiu legis gazeton. Li trafoliumis la gazeton, legis artikolon
sur unu paĝo, transiris al alia paĝo por legi alian artikolon, kaj
<!-- paĝo 180 -->
tiel plu dum horoj. La tutan tempon li movis la lipojn silente (“tio
estas legi”, mi pensis), kaj li konstante viŝis al si la kolon per
malpura eksblanka poŝtuko.</p>

<p>Mi ne vizitadis lernejon, sed mi tamen sciis multon pri la
ekstera mondo. Mi sciis pri bibliotekoj, magazenoj, filmoj, ban<!--
-->koj. Mi eĉ sciis pri karbo. Karbo estas nigra materialo, kiu brulas,
kaj kiun oni uzas en malvarmaj lokoj por varmigi domojn, por
boligi akvon aŭ por kuiri rizon kaj legomojn. Kiam ni ankoraŭ
loĝis en la vilaĝo, foje venis al ni iu, kiu parolis pri la urbo. Li
montris al mi libron kaj klarigis, ke en urbo estas grandaj domoj
kun multegaj libroj, kiujn oni povas legi tie aŭ eĉ prunte preni
hejmen. Bibliotekoj, oni tiujn nomas. Kaj estas aliaj domoj, kien
oni iras, kaj subskribas paperon, kaj ricevas monon, se oni rajtas
(ni ne rajtus). Ilin oni nomas bankoj. Tiu persono demandis, kiel
mi nomiĝas, kaj skribis por mi mian nomon sur papero, kiun mi
ĉiam konservis. Eĉ ĉi tie mi havis ĝin kun mi en la vagono.</p>

<p>‘Domaĝe, ke mi ne scias legi’, mi pensis. ‘Mi ŝatus vizitadi
klason kaj sekvi kurson de legado kaj skribado. Ĉu povus esti, ke
en la urbo tio eblos?’</p>

<p>Tiaj pensoj, kaj la ebleco rigardi al tiom da novaj aferoj tra
la fenestro helpis min elteni la suferon forlasi la lokojn, kiujn mi
plej amis en la mondo. Mi rigardis trafenestre kaj vidis, kiel ĉie
homoj aktivas en kampoj, kiel mia patro. Kiam ni pasis sur ponto
super rivero, la radoj faris resonan bruon, kiu plaĉis al mi.</p>

<p>Foje la vagonaro haltis en stacio, kie regis apenaŭ elportebla
odoraĉo.</p>

<p>“Kial tiel aĉe odoras?” mi demandis mian patron, sed la
respondon li ne sciis. Iu maljuna sinjoro, kiu staris apud mi, diris:</p>

<p>“Tiu karakteriza odoro venas de la fabriko de plastaĵoj. Oni
fabrikas ĉi tie plastan materialon, kaj el la plasta materialo oni fa<!--
-->brikas ĉiajn objektojn. Tio riĉigis ĉi tiun urbeton, alportis laboron
al multaj, sed kun laboro ankaŭ tiun karakterizan, plej malplaĉan
odoron. Kaj la viroj ĉi tie eĉ komencis trinki alkoholaĵojn.”</p>

<p>“Mia nepo laboris ĉi tie,” li reparolis post momenteto. “Li
estis bona knabo, kiam li estis malriĉa, sed nun... Ne sufiĉis al li
havi loĝejon plenan je plastaj objektoj, kiujn li... Eĉ plastajn me<!--
[paĝo 181]
-->blojn li havas, almenaŭ plastajn seĝojn mi vidis ĉe li. Mi ne kom<!--
-->prenas. Urbo kelkfoje tiel efikas al bonedukitaj homoj, ĉar mi
certigas al vi, ke li estis bone edukita. Ni edukis lin ne fumi, ne
trinki alkoholaĵon, ne manĝi viandon, sed rezulte...” (mi miris, ke
tiu individuo neniam finis siajn frazojn). “Li estas tre aktiva kaj
inteligenta. Li iradis al bona lernejo, ĉiam ricevadis la unuan ran<!--
-->gon en la ekzamenoj en sia klaso, ĉe ĉiuj kursoj. Li eĉ studis lite<!--
-->raturon kaj anglan lingvon. Post kiam ĉi tiu plastaĵa fabriko lin
dungis, li rapide progresis kaj iom post iom... Ne sufiĉis al li
perlabori bonan monon, ĉar li bezonis... Li havis televidon, li po<!--
-->vis rigardi filmon ĉiuvespere. Ne sufiĉis al li. Li volis ankaŭ la
inojn, kiujn li rigardis televide. Sed tiajn televidulinojn oni ne
povas havigi al si tiel facile, eĉ kun bona laboro en plastaĵa fabri<!--
-->ko... Tiu televido... Tiu televido ŝanĝis lian manieron pensi, liajn
gustojn, liajn sentojn. Li komencis vizitadi virinaĉojn. Ĉiesuli<!--
-->nojn. Ili trinkis vinon, kaj la diablo scias... Kaj nun, nun... Estas
priplorinde havi tian nepon, kiu eĉ... Jes, estas priplorinde esti la
avo de tia nepo, ĉar...”</p>

<p>Li ne precizigis, kio okazis, kaj mi ne kuraĝis demandi.</p>

<p>“Imagu, nepo mia, filo de mia filino...! Havi propran nepon
en malliberejo, kia honto!”</p>

<p>Mi ne kuraĝis demandi, kial la nepo estas en malliberejo.
Estis strange, ke, se li hontas, li rakontas la aferon. Eble li bezo<!--
-->nis rakonti al knabo, ĉar li ne povis paroli pri ĝi kun plenkresku<!--
-->loj.</p>

<p>Tiel pasis la tempo. Mi rigardis, pensadis, aŭskultis.</p>

<p>Finfine ni atingis la urbon, la urbegon, en kiu, laŭdire, eblos
trovi laboron kaj do ricevi monon por vivi.</p>

<p>Mi sentis, ke mia patro timas. La vojaĝo estis akceptebla,
ĉar tiam la urbo estis nur bildo en niaj mensoj. Sed la realo trafis
nin, kiam la tuta familio elvagoniĝis. Ne plu estis pensoj nun, sed
komenco de nova vivo. Mi ne trovis ĝin bela. Ne plu estis unu el
tiuj etaj stacioj kun plantoj apude, kiajn ni vidis grandnombre laŭ
la vojo, sed vera vastega stacidomo, verdire en ne tre bona stato,
sed impresa per sia grandeco, kun tre alta tegmento, kontraŭ kiu
ĉiuj bruoj plej forte resonis.</p>

<!-- paĝo 182 -->

<p>Estis tiom da aktivado ĉiuflanke, ke interne de mia kapo,
ŝajnis, ke ĉio turniĝas kaj ruliĝas. Homoj kun korboj kaj sakoj,
ŝtofaj plejparte, sed jen kaj jen plastaj, kaj ĉiaspecaj, ĉiaformaj,
ĉiamaterialaj pakaĵoj rapidis ĉiuflanken. Konatoj retroviĝis kaj
brakumis unu la alian. Homoj kisis sin reciproke, fojfoje kvazaŭ
iom malproksime, fojfoje kun forta palpa kuneco. Iu religiemulo,
sidanta ĉe muro, laŭte preĝkantis tute sola, ŝajne tute nekonscia
pri la ĉirkaŭa ega aktiveco. Oni aŭdis vokojn. Homoj en divers-<!--
-->regionaj kostumoj paŝis tien kaj reen. Ĉiaj lingvoj sonis, sed
malofte mi aŭdis frazon en la kara lingvo el la nordo. Nepoj re<!--
-->trovis geavojn, amikoj amikojn, nevojn onkloj, kaj soluloj iris
unuope, senfamilie, senĝoje, kun rigardo de perditoj.</p>

<p>Mia patro lasis nin en angulo, ĉe la rando de gazet- kaj ciga<!--
-->red-vendejo, kaj diris:</p>

<p>“Mi iras informiĝi. Atendu min ĉi tie.”</p>

<p>Li malaperis sur larĝega ŝtuparo, kaj mia koro ŝiriĝis. Mi
antaŭsentis, ke neniam plu mi revidos lin. Mi malpravis. Post
longa tempo (ĉu vere longa? mi ne povus diri, ĉu duonhoro, ĉu
pli, ĉu malpli: tiuperiode, tempo ne estis por mi io mezurebla), li
revenis.</p>

<p>“Ne estas eble tranokti en la stacidomo,” li diris, “ni iru
eksteren. Sur la strato, sur trotuaro, ni faros al ni lokon.”</p>

<p>Se la stacidomo estis impresa, kiom pli la strato! Estis mi<!--
-->lionoj da homoj, kiuj surtrotuare preterpasis, aŭ sidis, aŭ kuŝis, aŭ
staris kaj interparolis, aŭ rigardis montrofenestron aŭ reklamon.
Estis miloj da bruoj, homaj, maŝinaj, bestaj. Pasis bovinoj, pasis
azenoj, pasis aŭtoj, aŭtobusoj, portveturiloj ĉiaspecaj. Estis gran<!--
-->degaj reklamoj kun grandega virina vizaĝo, aŭ kun flugmaŝino,
aŭ kun objektoj, kiujn mi neniam vidis. Kaj ĉie surskriboj, sur<!--
-->skriboj, surskriboj, per divers-aspektaj literoj, tiel diversaj kelk<!--
-->foje, ke ili ŝajnis deveni de malsamaj mondoj, kaj ili rigardis min,
sed diris al mi nenion.</p>

<p>Ni devis serĉi longe antaŭ ol trovi lokon, sed ni estis
bonŝancaj. Ni ne dormis sur trotuaro, kiel multaj, sed trovis aĉ-<!--
-->odoran, parte malkonstruitan domon, kie multaj familioj jam
loĝis, kaj en kies korto ni trovis angulon por ni.</p>

<!-- paĝo 183 -->

<p>Mi estis ege laca, kaj, kiam mi kuŝiĝis sur la malmola ŝtona
planko, mi opiniis, ke mi tuj endormiĝos. Sed dormo ne venis.
Venis nur la bildo de kara, plej kara bovino, kies lakto estis sen<!--
-->kompara. Venis ankaŭ ploroj, kiuj glitis malsupren ĝis miaj lipoj
kun karakteriza sala gusto.</p>

<p>“Suga!” mi apenaŭ aŭdeble ekplendis. Mi provis plori kiel
eble plej silente, por ne maltrankviligi mian patrinon, kiu jam
havis sufiĉe da zorgoj sen mi.</p>

<p>Nur tiam mi vere ekkonsciis, ke mian amikinon bovinon mi
neniam plu revidos.</p>

<p>Tiel mi dekunujara kampara montarano ekkomencis la vivon
en urbego.</p>

<h3>NOVAJ VORTOJ:</h3>

<p>nepo, neŭtrala, -op-, pomo, ŝuldi, Tibeto.</p>

<p>+ brak-umi, foli-umi, vent-umi, vent-um-ilo.<br/>
ĉies-ul-ino, de-prunti, evolu-igi, evolu-lando, fer-vojo, glaci-aĵo,
montr-ilo, per-labori, post-resti, reg-ist-aro, re-soni, sen-kompara,
sum-igi, sun-lev-iĝo, sur-skribo, unu-op-ulo.</p>

<!-- paĝo 184 -->

<h2>41. MI TRO TIMAS</h2>

<p>En tiu ebena regiono, ĉe la suda rando de Saharo, kie vivas
la Zaĥaŭoj, la gepatroj de knabino ĝenerale postulas, por fordoni
sian filinon al edziĝ-deziranto, monsumon tiel altan, ke ĝi superas
la eblojn de normala juna viro.</p>

<p>Kiel neriĉa knabo povus realigi la projekton fondi familion
en tiaj kondiĉoj? Estas ja simple neeble al junulo enspezi sufiĉe
da mono por pagi la prezon de bona vivkunulino. Tial estas tradi<!--
-->cie, ke juna viro, deziranta edziĝi, iras en alian vilaĝon por kapti
junulinon kaj de tie forkondukas ŝin al sia hejmo. Efektive, por
lerta junulo, tio estas la plej efika sistemo eviti senĉesajn disku<!--
-->tojn kun la estonta bofamilio. Plej ofte, la kapto estas aranĝata
interkonsente kun la knabino.</p>

<p>Tian kapton decidis efektivigi Jajo, kiam li atingis la aĝon
de 18 jaroj. Jajo estis ege kuraĝa. Entreprenema, plena je energio,
timanta nenion kaj neniun, li restis egalanima antaŭ ĉiuj danĝeroj,
kaj eĉ la plej sovaĝaj bestoj ne sukcesis impresi lin.</p>

<p>Jajo havis bonan, sinceran amikon, samaĝan, kies nomo es<!--
-->tis Adum. Tiuj du knaboj ne povus pli diferenci. Adum ja tiom
timis, kiom kuraĝis Jajo. La vido de sango, ekzemple, tuj kreis en
Adum egan malkomforton, nura penso pri sovaĝaj bestoj igis liajn
harojn ekstari, kaj ĉio nova efikis kvazaŭ preme al lia koro.</p>

<p>Domaĝe, ke tiu timo baris al Adum tiom da ebloj, ĉar, cete<!--
-->re, li estis plej kapabla knabo. Foje, iu fremda scienculo, kiu faris
esploron tiulande, petis ĉiujn junulojn de la vilaĝo provplenumi
malfacilan taskon, ĉar li bezonis helpanton kun specialaj kapabloj
manaj, kun aparte bona vido kaj kun inteligenteco supera al tiu de
la meznombro. El la tuta vilaĝo, nur Adum sukcesis. Li havis
eksterordinare akrajn okulojn, pli lertis fingre ol la ceteraj lokaj
knaboj kaj lia menso funkciis aparte klare kaj vigle. Kontenta fin<!--
[paĝo 185]
-->fine trovi iun vere kapablan lin helpi, la scienculo proponis al
Adum trimonatan dungiĝon ĉe li.</p>

<p>Sed kvankam tiu dungo estis plej interesa, kun tre bona pa<!--
-->go kompare kun ĉio, kion eblas ricevi tiuregione, Adum malak<!--
-->ceptis. Dungiĝo ja devigus lin iri al alia, sufiĉe malproksima loko,
kaj li nepre volis eviti kontakton kun fremduloj. La tuta vilaĝo
rekomendis al li jesi, sed li kapneis energie, kun la lipoj forte
premataj kaj ĉiuj linioj de la vizaĝo streĉataj al esprimo malkon<!--
-->tenta. Kiam oni demandis lin, kial li ne akceptas tiun eksterordi<!--
-->nare favoran dungproponon, li ne respondis. Li perfekte konis la
kaŭzon de sia malkonsento, sed timis ĝin diri, ĉar oni mokus lin.
Lin teruris ne nur la ideo gasti plurmonate ĉe fremduloj, sed pre<!--
-->cipe la fakto, ke tien li devus veturi aŭte. Neniam li sidis en aŭto,
kaj li intencis neniam fari tion. Por ni plej ordinara veturila bruo
estis por li malkomforte timiga.</p>

<p>Timema estis Adum, sed ankaŭ lerta, inteligenta, bonkora
kaj bone edukita. Krome, la amikeco inter Jajo kaj li estis plej
profunda kaj sincera. Tial venis la propono:</p>

<p>“Mi bezonas vian helpon,” Jajo diris al li. “Mi intencas
edziĝi. Mi rimarkis knabinon en la brun-fonta vilaĝo. Mi kona<!--
-->tiĝis kun ŝi. Ŝi plaĉas al mi, mi al ŝi. Mi iros kapti ŝin, sed tion mi
ne povus fari sola. Mi bezonos helpanton.”</p>

<p>Adum ege antaŭtimis tian danĝeran entreprenon, sed li an<!--
-->kaŭ timis perdi la estimon de Jajo. Ĉi-lasta timo estis pli forta: li
jesis.</p>

<p>La du amikoj surkamele ekiris, unu trankvila, la alia kun ko<!--
-->ro batanta pro timo. La kapto okazis senprobleme. Gajis la etoso
en la triopo, kiam ĝi ekiris revene. La knabino estis ridema, kaj
Adum ŝin tuj ŝatis.</p>

<p>Sur la revena vojo, kiam alvenis la horo ripozi kaj sensoi<!--
-->fiĝi, Jajo petis de Adum:</p>

<p>“Iru preni akvon, bonvolu.”</p>

<p>En tiu regiono, riveroj ne estas riveroj kiel en la cetero de la
mondo. Videblas, jes ja, du bordoj, kiuj laŭiras specon de fosaĵo,
natura fosaĵo. Efektiva rivero tie fluas somere dum du monatoj,
post la pluva sezono, sed dum la ceteraj monatoj de la jaro, oni ne
<!-- paĝo 186 -->
vidas akvon inter tiuj riverbordoj, nur grandegajn arbojn, kiuj
sukcesas tiri por si akvon el la subtera profundo.</p>

<p>Tra truoj, ofte fortigitaj per tabulaj muroj, kiuj malhelpas
disfalon, ankaŭ la homoj povas atingi la subteran akvon kaj ĝin
preni por siaj ĉiutagaj bezonoj. Tion Jajo petis, ke Adum faru.</p>

<p>“Mi timas,” Adum respondis, “mi konas tiun akvoprenejon:
ĝi estas fama pro la leonoj, kiuj ĝin vizitadas.”</p>

<p>Tiu reago amuzis Jajon, kaj kiam li apartigis la lipojn ridete,
liaj dentoj tiel radie blankis ĉe la nigra vizaĝo, ke la knabino sen<!--
-->tis sian koron moliĝi: kia bonŝanco esti elektita de tiel aminda
junulo!</p>

<p>“Nu, bone,” Jajo respondis, “ŝajnas, ke vi kaj mi kaŭzas ĉe
leonoj malsamajn reagojn. Eĉ plej sovaĝa leono ĝenerale evitas
min. Tuj kiam mi montriĝas, tiuj bestoj forkuras kaŝi sin en iu
senhoma angulo. Ili tuj konscias mian superecon, ŝajnas. Restu
do ĉe mia amatino; al akvo iros mi.”</p>

<p>Sed ankaŭ resti sola ĉe la knabino timigis kompatindan
Adum, kaj tion li vigle esprimis.</p>

<p>“Kial vi ne ambaŭ irus?” demandis la junulino. “Mi povas
resti sola. Mi ne timas. Mi gardos la kamelojn kaj la pakaĵojn.”</p>

<p>La du amikoj kune do malproksimiĝis.</p>

<p>Kiam ili atingis la riverbordon, Jajo proponis al Adum, ke
ĉi-lasta malsupreniru ĝis la truo, por preni akvon.</p>

<p>“Kial mi?” Adum respondis. “Eble vi volas uzi tiun tem<!--
-->pon, dum mi pene iras malsupren, por rapidi al via ino kaj forka<!--
-->meli kun ŝi, lasante min sola. Nun vi havas amatinon kun vi, vi ne
plu solas, vi ne plu bezonas min. Mi ege timas. Krome, ne estus
juste. La penan laboron, kial faru nur mi?”</p>

<p>“Adum, kio al vi okazas? Ĉu vi ne estas mia amiko? Ĉu mi
ne ĉiam estis justa al vi? Por montri, ke mi tute ne volas lasi al vi
sola la penajn taskojn, mi iros mem.”</p>

<p>“Sed tiam mi restos sola ĉi tie supre!” preskaŭ plore plendis
Adum. “Kio okazos al mi, se leonoj venos? Ili estas akradentaj,
kaj mi ilin timas!”</p>

<p>“Adum, Adum mia kara, vi ne estas kunulo, kun kiu vivo
facilas. Feliĉe, ke vi estas mia bona amiko, kaj ke mia patrino
<!-- paĝo 187 -->
edukis min agi helpeme. Ni iru kune, kaj kune revenu supren.”</p>

<p>Efektive, la malsupreniro estis pena, kaj eĉ pli pena la reve<!--
-->no al la bordosupro, kun la akvo, kiu pezis, kaj kiun plej singarde
necesis porti. Sed ĉio disvolviĝis plej bone, kaj vigle diskutante
pri leonoj, ili revenis al la loko, kie la junulino sidis.</p>

<p>“Jam estas vespero,” Jajo diris. “Ni tranoktu ĉi tie. Morgaŭ
ni daŭrigos la vojaĝon.”</p>

<p>Ili manĝis kaj trinkis, manĝigis kaj trinkigis la kamelojn, el<!--
-->prenis la kovrilojn kaj aranĝis la pakaĵojn por komforte pasigi la
nokton.</p>

<p>“Ni bone dormos ĉi tie,” Jajo diris, kontente rigardante la
lokon. “Ni kuŝu, mi ĉi-flanke, vi tiuflanke, kaj ŝi inter ni.”</p>

<p>“Ho Jajo, kiel vi povas tion proponi?” Adum zorgvizaĝe
demandis. “Se mi kuŝos ekstere, leono venos sensoifiĝi per mia
sango, satiĝi per mia viando.”</p>

<p>Jajo kaj lia amatino interŝanĝis signifplenan rigardon.</p>

<p>“Ne gravas al mi,” la knabino diris. “Adum, kuŝu meze,
inter ni.”</p>

<p>Tiel estis aranĝite, kaj la tri baldaŭ endormiĝis.</p>

<p>Sed meze de la nokto, Jajo kaj la junulino vekiĝis, dum
Adum plu dormis profunde. La geknaboj ridetis al si, ĝojaj kons<!--
-->tati, ke ambaŭ vekiĝis samtempe. En tiu fakto ili vidis, ke io ligas
ilin, iu ligilo jam forta, eĉ se ilia amo ankoraŭ estas tre freŝdata.</p>

<p>Jajo puŝis for sian kovrilon, ekstaris, kaj signis al la amati<!--
-->no, ke ŝi venu al li. Ankaŭ ŝi forpuŝis la kovrilon kaj alproksi<!--
-->miĝis al la knabo.</p>

<p>“Mi havas ideon,” Jajo diris tiel mallaŭte, ke ŝi apenaŭ po<!--
-->vis aŭdi. “Ni faru ŝercon al Adum. Kiam mi iris preni akvon, mi
konstatis, ke sur la riverbordo troviĝas sekaj arboj, kiuj falis foje,
verŝajne trafite de fulmo. Inter ili estas kelkaj samgrandaj kiel vi
kaj mi. Ĉu vi bonvolos veni kun mi ĝis tiu bordo kolekti du? Ni
kuŝigos ilin ambaŭflanke de Adum kaj metos sur ilin niajn kovri<!--
-->lojn. Tiel li imagos, ke estas vi kaj mi. Ni tuj foriros surkamele.
Kiam tagiĝos kaj la sunradioj vekos nian timulon, tio estos lecio<!--
-->no por li. Li konstatos, ke li dormis tute sola, kaj ke neniu leono
lin manĝis!”</p>

<!-- paĝo 188 -->

<p>Ŝi ridis silente.</p>

<p>“Ŝercema vi estas, Jajo, ŝercema! Al mi tio plaĉas!”</p>

<p>Tion ili faris evitante fari bruon aŭ movojn, kiuj povus veki
Adum, ĝojaj pri la sento de komuneco, de agrabla kunlaboro en
ŝerco. Kaj, meze de la bela stelplena nokto, ili surkamelis for.</p>

<p>Kiam Adum vekiĝis, li terure konstatis, ke liaj gekunuloj
foriris kaj ke... leono staras tuj apud li. La leciono pri nedanĝero
leona vere estis fuŝita!</p>

<p>Lin kaptis tia timego, ke, ne plene konscia, kion li faras –
eble li ankoraŭ duondormis – li saltis sur la dorson de l' leono kaj
ekkaptis ties du orelojn. Sentante iun sur si, ne sciante, kion fari,
la leono ekkuris tra la senhomejo.</p>

<p>Tenante ĝiajn orelojn, Adum rimarkis, ke li kapablas direkti
ĝin. Li ĝin turnis jen al tiu direkto, jen al tiu alia, ĝis li kondukis
ĝin al sia vilaĝo.</p>

<p>Kiam li alvenis en la vilaĝon, Jajo kaj la knabino ankoraŭ
ne estis revenintaj. Ili ĝuis sian kuneston for de ĉiuj ceteraj
homoj, kaj tute ne deziris rapidi hejmen. Vidante Adum eniri
fulmrapide la vilaĝon, side sur kuranta leono, la vilaĝanoj apenaŭ
povis kredi al la propraj okuloj. Krioj sonis:</p>

<p>“Estas Adum! Kia kuraĝulo! Kiu diris, ke li estas timema?
Rigardu! Kia neordinara kuraĝo! Li sidas sur leono kaj direktas
ĝin!”</p>

<p>“Li indas fariĝi nia ĉefo!” iu proponis. La antaŭa vilaĝestro
antaŭ nelonge mortis, kaj oni ankoraŭ ne estrigis iun, kiu ansta<!--
-->taŭu lin.</p>

<p>“Jes! Adum nia ĉefo! Adum estu nia ĉefo!” ĉiaj voĉoj laŭ<!--
-->tis. Ili ne konsciis, ke Adum estas preskaŭ morta pro timo. Sed
ĉi-lasta bezonis helpon.</p>

<p>“Amikoj! Mortigu ĉi tiun leonon,” li kriis per voĉo, kiun
markis timo. Sed oni ĉiam aŭdas laŭ tio, kion oni imagas, kaj
anstataŭ timon aŭdi, la vilaĝanoj aŭdis venkosenton. Kiel, se ne
venke, povus reagi viro kapabla vojaĝi sur leono? Jam ili sentis
lin superulo kaj deziris lin obei. Ili do mortigis la leonon. Nur
tiam Adum sukcesis deiĝi de sur la sovaĝa, plej timiga besto. Tiel
li fariĝis vilaĝestro.</p>

<!-- paĝo 189 -->

<p>Kiam Jajo kaj lia amatino alvenis, la vilaĝanoj anoncis al ili,
ke nova estro ĵus estis elektita: Adum.</p>

<p>“Adum, ĉu vere? Ĉu vi ŝercas? Kia nekredebla anonco!”
Jajo ekmiris.</p>

<p>Oni klarigis, ke tute ne temas pri ŝerco, sed pri la efektiva,
de ĉiuj konstatita, kuraĝo de Adum, alveninta side sur leono. Pri
tiu antaŭe ne imagebla evoluo, la du geamantoj ne sciis, kion
pensi. Sed ĉar temis pri bonkora kaj certe plej sincera amiko, ili
plezure akceptis lin kiel ĉefon.</p>

<p>Ĉiuj ekaktivis por prepari grandan feston kaj prikanti la
novan ĉefon kaj lian historian grandfaron. Oni kuiris bonajn
viandojn, trinkis, laŭ la tradicio, multe da tre sukerita teo, kaj
lasis gliti tra la lipoj, ĝue, tiun grenbieron, kiun, laŭ la religio, oni
devus ne trinki, sed... nu, Islamo alvenis ĉi tien ne antaŭ tiel lon<!--
-->ge, kaj ĝi ne sukcesis plene forpuŝi la antaŭajn kutimojn.</p>

<p>Ekde tiu tago, Adum neniam plu timis. Ĉiuj rigardis lin ku<!--
-->raĝulo. Kion li povis fari, krom agi kuraĝe? Tion farante, li ri<!--
-->markis, ke ne estas tiel terure, ke li efektive povas: kuraĝo iom
post iom fiksiĝis en li. Kaj ĉar li estis lerta, inteligenta, kunsen<!--
-->tema, li montriĝis bonega vilaĝestro.</p>

<p>Nur kiam li mem iris ŝteli edzinon, li diris al ŝi (ĉar ambaŭ
amis unu la alian sincere, kaj li ne volis kaŝi for de ŝi la veron):</p>

<p>“Ĉu vi scias, kial mi alvenis ĝis la vilaĝo surleone?”</p>

<p>“Ne,” ŝi scivole respondis.</p>

<p>Eĉ al amata edzino ne estis facile klarigi.</p>

<p>“Ĉar mi... nu, pro timo mi... mi... mia korpo eligis ĉion su<!--
-->perfluan, ĉu vi komprenas? Mi malsekiĝis. Nu... ĉio, kion mi an<!--
-->taŭe manĝis kaj trinkis, elfluis kaj elglitis tra la malsupraj korpo-<!--
-->truoj. Pro la suno kaj la varmo, la forĵetaĵoj duone resekiĝis kaj
formis kvazaŭ gluaĵon, tiel ke mi restis glue fiksita al la dorso de
tiu leono. Pro tio ĝis la vilaĝo mi restis sur ĝi!”</p>

<h3>NOVAJ VORTOJ:</h3>

<p>glui, Islamo, kamelo, Saharo, zaĥaŭo.</p>

<p>+ egal-anima, est-onta, freŝ-data, kovr-ilo, mez-nombro, speco de,
super-flua.</p>

<!-- paĝo 190 -->

<h2>42. LA FAKTURO DE FRAŬLINO GUDULA</h2>

<p>Kompare kun multaj aliaj, tiu vintro de 1720 ne estis spe<!--
-->ciale terura. Sed dum juna Janĉjo laŭiris la neĝkovritajn stratojn
de Namuro, li ne ĉesis vortaĉi al si plende. Vintron li malamegis.</p>

<p>Li atingis parkon, kaj pasis en ĝin. Li sin demandis, ĉu iri
dekstren aŭ maldekstren, sed ambaŭ ebloj estis egale senesperi<!--
-->gaj. Li iris maldekstren parolante al si preskaŭ sensone.</p>

<p>“Dio mia, Dio mia!” li alvokis la Plej-Altulon. Ĉu li ŝercis,
ĉu li seriozis, li mem verŝajne ne povus diri. Se estis preĝo, ĝi
estis iom stranga.</p>

<p>“Laŭ nia pastro,” plu parolis la apenaŭ aŭdebla voĉo, “vi
kreis la mondon, kun multo bela en ĝi, kaj ankaŭ, verdire, multo
malbela. Vi kreis montojn kaj ebenaĵojn, riverojn kaj teron, ar<!--
-->bojn kaj florojn, pomojn kaj terpomojn. Nu, bone, konsentite. Mi
komprenas, ke vi kreis printempon, someron kaj aŭtunon. Iom da
vetera diferenco agrablas al ni ĉiuj. Sed kreante vintron, vi troi<!--
-->gis. La diferenco kun la aliaj sezonoj estas tro akra. Rigardu! Jen
refoje neĝpezaj nuboj kovras la ĉielon.”</p>

<p>Li ĉesis dum momento paroli. Odoro de freŝe bakita pano
trafis lian nazon. Li nun paŝis sur parka vojo, kiu troviĝis ĉe la
rando de strato, sur kies alia flanko fama panbakejo staris. Sed li
havis enpoŝe eĉ ne unu moneron. La penson pri bona buterita
pantranĉo li forĵetis malproksimen de si. Li rekomencis alparoli
Dion:</p>

<p>“Rigardu, kiel malsekaj miaj ŝuoj estas! Tiu neĝo eniĝas en
ilin, kaj miaj ŝtrumpoj, kvankam dikaj kaj ame faritaj propramane
de mia patrino, nun impresas, kvazaŭ ili estus tuttage restintaj en
fonto. Mi eĉ min demandas, ĉu unu el miaj bonaj ŝtrumpoj ne
komencas havi truon. Tiu glacia akvo tenas miajn karajn piede<!--
-->tojn en konstanta frosto. Kompatindaj miaj piedoj, kiuj tiom ŝatas
<!-- paĝo 191 -->
komforton, jen ili glaciiĝas ĝis-oste.”</p>

<p>En la parko troviĝis neniu. Post kelkminuta silenta marŝado,
la knabo rekomencis frazigi sian memkompaton, ĝis la sinsekvo
de pensoj kondukis lin al jena diro:</p>

<p>“Tion mi ne meritas, ĉu? Kion mi faris por... meriti... tian...
punon?”</p>

<p>Ke la vortofluo en la menso de la 16-jarulo subite malrapi<!--
-->diĝis, tiel ke la sonoj kvazaŭ ne plu povis klare formiĝi, tio havis
precizan kaŭzon: lasante siajn pensojn flui tiamaniere, Janĉjo plej
akre resentis la memoron pri ĵusa puninda misfaro. Li iĝis klare
konscia, ke li efektive meritus la koleron de la Ĉielaj Superuloj.</p>

<p>Kial, vi cetere demandas, la knabo trapromenis la urbon kaj
ĝiajn parkojn de unu rando al alia malsekigante al si la ŝuojn, kaj
sekve la piedojn, malplaĉe marŝante sub tiu grizplafona ĉielo?
Ĉar li ne kuraĝis reveni hejmen. Kaj kial li malvolis hejmeniĝi?
Ĉar... Sed por tion klarigi, ni devas reiri iom pli fruen en la tem<!--
-->po.</p>

<p class="steletoj">* * *</p>

<p>Mastro Pikar, la patro de Janĉjo, estis lignaĵisto kaj meblis<!--
-->to. Bona laborulo, ĉiam ema al plej perfekta kvalito, kaj kun men<!--
-->so kreema, li pli kaj pli sukcesis en sia profesio.</p>

<p>En la momento, kiam ni ekrigardas lin, li paŝas tre kontente,
tute ne rimarkante la neĝon, la grizajn nubojn nek la frostan vete<!--
-->raĉon. Li ĵus estis en eta, sed bonfama hotelo, kie li plezure pri<!--
-->traktis gravan mendon: la hotelestro deziras modernigi sian me<!--
-->blaron kaj mendis ĉe Mastro Pikar tutan serion da litoj kaj ŝran<!--
-->koj, kaj ankaŭ tablojn kaj seĝojn por la restoracio, kiu dependas
de la hotelo. Tiu homo estas riĉa. Li bone pagos. Kaj la beleco de
la mebloj certe estos por Mastro Pikar reklamo, kiu alportos al li
aliajn aĉetontojn. La venontaj monatoj prezentiĝis plej bone:
multe da laboro, multe da enspezo. Jes ja, necesos tempo por pre<!--
-->tigi ĉiujn varojn, sed pri tio ili priparolis realisme kaj la mendinto
akceptas trankvile atendi. En Namuro, cetere, oni neniam rapidas.</p>

<p>Rulante en sia menso plaĉajn pensojn pri la dikaj enspezoj,
<!-- paĝo 192 -->
kiujn tiu grava mendo alportos al li, Mastro Pikar do estis plej
gaja kaj kontenta. Li mallaŭte kantetis al si kanton revenante
hejmen. Sed la kanteto frostiĝis sur liaj lipoj, kiam li eniris sian
laborejon. Oj oj oj oj oj! Kiel eblas fari tiajn fuŝajn lignajn ka<!--
-->drojn! Li preskaŭ ploris vidante, kiel terure lia filo Janĉjo fuŝis
sian laboron.</p>

<p>Janĉjo ja helpis sian patron prilabori lignaĵojn, sed nun
montriĝis, ke li fuŝis la serion da fenestrokadroj, kiujn li devis
prepari por la nova librovendejo sur Ferstrato.</p>

<p>“Janĉjo! Janĉjo! Janĉjo! Kie sin kaŝas tiu fuŝulo?” li ekkriis
kolere.</p>

<p>La knabo provis forkuri el la domo, sed la patro vidis lin,
lin kaptis, kaj, preskaŭ perdante la kapon pro kolero, prenis lon<!--
-->gan lignopecon kaj ek! Punaj batoj pluvis sur la junan fuŝulon.</p>

<p>“Ĉu mi ne instruis al vi?” la patro diris batante. “Ĉu vi ne
povas aŭskulti, kion mi klarigas al vi, rigardi, kion mi montras?
Vi ne atentas la laboron! Jen mi fariĝas pli kaj pli bonfama pro la
alta kvalito de mia laboro, sed vi faraĉas ion ajn, iel ajn. Ĉu vi
neniam lernos esti preciza, kalkuli ĝuste, zorge rekomenci ion
miskomencitan, ĝis la rezulto estas perfekta, vendinda? Ligno
estas valora materialo, kiun oni estimu. Oni ne traktu ĝin iel ajn.
Ĉi tiu domo produktas altkvalitajn varojn, ĉu vi komprenas?,
altkvalitajn. Oni mezuru, kontrolu, kalkulu, refaru...”</p>

<p>Dum li tiel parolis, li plu batis kaj batis, ĝis liaj ostoj ko<!--
-->mencis dolori same suferige, kiel la tuta korpo doloris al la filo.</p>

<p>Ne estas facile eduki filon. Anstataŭ konduki Janĉjon al de<!--
-->ziro pli bone labori por estontece eviti similajn punojn, la batado
kreis en la knabo nur deziron mem puni la patron pro tiu troa
puno, kiu preskaŭ odoris je malamo.</p>

<p>La ideo, kiun lia kreema menso baldaŭ proponis al li, tuj
forgesigis la doloron.</p>

<p>Mastro Pikar ne sciis skribi kaj legi. Li apenaŭ kapablis
skribi sian nomon, per malrapida manmovo, ege mallerta. Janĉjo,
siaflanke, antaŭe vizitadis lernejon kaj sciis skribi, legi kaj kal<!--
-->kuli. Estis li, kiu tenis la enspez- kaj elspez-librojn de la patro,
notis ĉion notindan, faris la necesajn monkalkulojn (pri kiuj, male
<!-- paĝo 193 -->
al la patro, li pli lertis ol pri la lignomezuraj) kaj pretigis la faktu<!--
-->rojn. Kaj ĝuste nun li devis skribi fakturon por fraŭlino Gudula.</p>

<p>Riĉa, f-ino (= fraŭlino) Gudula antaŭ ne longe mendis ĉe
Mastro Pikar kelkajn meblojn, kiujn ŝi donacis al nevo okaze de
ties edziĝo. Janĉjo sciis, ke lia patro mem portos la fakturon al
f-ino Gudula por tuj ricevi la monon, aŭ almenaŭ parton de la
kalkulita sumo.</p>

<p>Malfacile alprenante plej seriozan esprimon – ĉar lia patrino
troviĝis en tiu sama ĉambro, kie staris lia skribtablo, kaj li ne po<!--
-->vis permesi al si, ke ŝi ion suspektu – pene subpremante fortan
emon ridi, la junulo skribis fakturon vere originalan. Kaj ĝin fi<!--
-->ninte, li iris al la laborejo, kie lia patro finfaris seĝon.</p>

<p>“Mi petas vian pardonon pri la fuŝitaj fenestrokadroj,” li
diris per voĉo de senvalora subulo.</p>

<p>“Mi punis vin, mi vin batis, la afero nun estas finita, ni ne
plu parolu pri ĝi,” diris Mastro Pikar, iom honta pri la tro forta
kolero, kiu antaŭ nelonge igis lin bati la filon pli kruele, ol tiu
efektive meritis.</p>

<p>“Dankon pri via bona koro, patro. Mi venis peti vin sub<!--
-->skribi la fakturon al f-ino Gudula.”</p>

<p>“Ha jes, dankon, ke vi ĝin preparis. Mi iros transdoni ĝin al
ŝi tuj, post kiam mi estos fininta ĉi tiun seĝon.”</p>

<p class="steletoj">* * *</p>

<p>La faktoj ĉi-supre raportitaj okazis en la mateno. Kaj nun,
posttagmeze, Janĉjo promenas sencele, ĉar li timas revidi la pa<!--
-->tron. Tiu ja certe iris al f-ino Gudula kaj la diablo scias, kiel ŝi
reagis al lia fakturo. Sed ne nur la diablo tion sciu. Ankaŭ vi,
kara leganto, rajtas esti informita.</p>

<p class="steletoj">* * *</p>

<p>Kun sia tro longa verda jupo, siaj tro malgrandaj okulvitroj
kaj sia tro alta hararanĝo, f-ino Gudula aspektis iom strange, sed
la lignaĵisto elmontris nenion el sia sento pri ŝia ridindeco. Plej
<!-- paĝo 194 -->
ĝentile li salutis ŝin. Ŝi reciproke salutis plej afable.</p>

<p>“Ho, Mastro Pikar! Ĉu vi fartas bone? Envenu, mi petas. Vi
certe alportas al mi la etan fakturon.”</p>

<p>Ŝi kondukis lin al sidĉambro.</p>

<p>“Bonvolu sidiĝi. Tiu seĝo ne estas tiel komforta, kiel viaj,
sed ĝi taŭgos.”</p>

<p>Apenaŭ Mastro Pikar havis la tempon eksidi, jam ŝi direk<!--
-->tiĝis al meblo, el kiu ŝi prenis metalan skatolon.</p>

<p>“Mia mono estas en ĉi tiu skatolo, mi tuj pagos vin, tiel mia
ŝuldo estos nuligita, kaj mi ne ŝatas ŝuldi monon. Tiu serio da
mebloj, kiun vi faris por mia nevo, estas belega. Hieraŭ ankoraŭ
mi rekomendis vin al amiko, kiu bezonas farigi mi-ne-memoras-<!--
-->kian lignaĵan laboron.”</p>

<p>Mastro Pikar ridetis. Li ŝatis homojn pretajn tuj pagi, kaj
plaĉis al li gratuloj kaj buŝ-al-orela reklamado.</p>

<p>Dum li interŝanĝis kelkajn vortojn pri la vintro, ŝi metis la
fingrojn al sia brusto. Eta ŝlosilo tie pendis, fiksita al fadeno aŭ
ŝnureto, kiu rondiris ŝian kolon. Ŝi tiris la ŝnureton, prenis la ŝlo<!--
-->sileton, malŝlosis la metalan skatolon kaj rigardis Mastron Pikar
demande. Li transdonis la fakturon al ŝi.</p>

<p>“Mi scias, ke vi estas serioza homo, kaj ne riskas prezenti
fuŝan kalkulon, sed permesu, ke ne nur la sumon mi rigardu, sed
kontrolu ĉiun eron. Mi ne dubas pri vi, sed eĉ plej bonintencaj
homoj fojfoje faras erarojn en kalkulado, ĉu ne? Ĉu vi scias, kial
mi estas iom riĉeta? Ĉar mi ĉiam plej precize kalkulas.”</p>

<p>“Sendube, sendube,” trankvile respondis la lignaĵisto.</p>

<p>Sed tuj kiam ŝi komencis legi, ŝiaj lipoj premiĝis kaj ŝia
vizaĝo koloriĝis sange.</p>

<p>“Kiel eblas?” ŝi diris kaj ekrigardis lin nekomprene. La
ruĝa koloro sur ŝia vizaĝo fariĝis pli malhela.</p>

<p>“De kie vi prenis la fikuraĝon enmanigi al mi tiun... tiun...
nu, mi ne povas kompreni,” ŝi plu diris, kaj ŝiaj okuloj disĵetis
fulmojn.</p>

<p>“Nu, kio okazas, estimata fraŭlino? Mi estas certa, ke ĉio
estas en ordo, kaj ke ĉiu prezo estis plej ĝuste kalkulita.”</p>

<p>“Hontinde, hontinde!” ŝi elparolis tra lipoj preskaŭ fermitaj.
<!-- paĝo 195 -->
“Neniam mi legis ion simile malkonvenan.”</p>

<p>“Pardonu min, estimata fraŭlino, sed mi ne komprenas. Se
enestas eraro, bonvolu precizigi al mi, pri kio temas.”</p>

<p>“Neniam oni traktis min tiel fie. Kia fiaĵo! Tio igas min...
Nun, jen subite mi ne plu bone fartas. Mi timas, sinjoro... Mi ti<!--
-->mas, ke necesos voki doktoron. Mi apenaŭ povas spiri.”</p>

<p>“Se vi fartas malbone, mi plezure servos vin irante voki ku<!--
-->raciston, sed via subita malbonfarto ne povas rilati al mia fakturo.
Eble, antaŭ ol venigi doktoron, mi donu al vi glaseton da vino aŭ
alkoholaĵo. Tio efikos refortige.”</p>

<p>Dum tiu fraz-interŝanĝo ŝi staris. Nun ŝi preskaŭ falis sur
seĝon.</p>

<p>“Foriru, foriru,” ŝi ordonis akravoĉe. “Neniam plu mi men<!--
-->dos ion ĉe vi. Mi...”</p>

<p>Dume, Mastro Pikar trovis botelon da fruktalkoholaĵo kaj
plenigis glaseton por ŝi.</p>

<p>“Trinku, estimata fraŭlino, trinku, tio helpos vin retrankvi<!--
-->liĝi.”</p>

<p>Ŝi ne sciis, ĉu akcepti aŭ ne la proponon de tiu fiulo, sed fi<!--
-->ne ŝi tamen konsentis malsekigi siajn lipojn per la trinkaĵo.</p>

<p>Ŝi rigardis Mastron Pikar. Kiam ŝi vidis lian obeulan, zorg-<!--
-->plenan, seriozan vizaĝon, iĝis klare al ŝi, ke li ne povas esti kul<!--
-->pa. Li sentis tiun ŝanĝon en ŝi, kaj demandis dolĉavoĉe:</p>

<p>“Klarigu al mi. Kial mia fakturo efikis malsanige? Mi certi<!--
-->gas al vi, ke mi vere ne komprenas.”</p>

<p>“Legu mem,” ŝi diris. “Aŭ ĉu vi ne scias, kion vi skribis?”</p>

<p>“Pardonu min, estimata fraŭlino, sed mi estas simpla labo<!--
-->risto, kiu neniam iris al lernejo, krom por alporti tablojn kaj ta<!--
-->bulojn, rebonigi fuŝitajn fenestrokadrojn, aŭ loki ŝrankon. Mi ne
scias skribi, nek legi. La fakturojn ĉiam preparas mia filo Janĉjo
kaj...”</p>

<p>“Via filo! Do estas li! Kia hontindulo! Vi ne scipovas legi,
vi diris. Nu, bone, mi legos por vi. Iomete. Ĉar ĝis la fino mi
verŝajne ne povos.”</p>

<p>“Bonvolu.”</p>

<p>“Jen. ‘Gudula estas stultulino: 25 guldenoj’ (‘Guldeno’ estis
<!-- paĝo 196 -->
la nomo de la mono uzata en Belgio tiuperiode).</p>

<p>Ŝi parolis tre mallaŭte, kvazaŭ ŝi timus la sonojn, kiujn ŝia
buŝo ellasos.</p>

<p>“25 guldenoj, tio estas por la eta vestoŝranko.”</p>

<p>“Vi ne aŭdis min, Mastro Pikar.” Ŝi laŭtigis sian voĉon.
“Estas skribite: ‘Gudula estas stultulino: 25 guldenoj’.”</p>

<p>“Ĉu vere?” Li ankoraŭ ne kredis al siaj oreloj.</p>

<p>En f-ino Gudula, la fakto laŭtlegi frazon, kiun ĝis tiam ŝi
aŭdis nur enmense, kreis miksaĵon el honto kaj kolero, kiu ekra<!--
-->pidigis la sangofluon. Sed dum ŝia vizaĝo rekoloriĝis ruĝe, tiu de
Mastro Pikar iĝis morte blanka.</p>

<p>“Atendu la sekvon. Mi plu legas: ‘lito por ŝia amanto: 25
guldenoj’.”</p>

<p>“Kion?”</p>

<p>“ ‘Seĝeto por ripozigi ŝiajn malbelajn piedojn: 10 guldenoj;<br/>
‘Skatolo por pri-seksaj revuoj: 5 guldenoj;<br/>
‘Libroŝranko por malkonvenaj romanoj: 25 guldenoj;<br/>
‘Kadro por bildoj pri nokta vivo enparka: 2 guldenoj’.”</p>

<p>“Nekredeble, nekredeble! Kompatinda fraŭlino! Kiel mi po<!--
-->vos pardonigi min?”</p>

<p>Kaj Mastro Pikar, konata en la tuta urbo kiel egalanima
gajulo, ekploris unuafoje ekde la aĝo de ok jaroj.</p>

<p>F-ino Gudula rigardis lin. Dum la longa, peza silento, kiu
sekvis, ŝiaj sentoj pli kaj pli evoluis al kompato. Ŝi ekstaris, pre<!--
-->nis glaseton kaj ĝin plenigis per la sama frukta alkoholaĵo.</p>

<p>“Trinku, kara sinjoro, bonvolu trinki. Ĝi estas iom forta,
ĝuste tian alkoholaĵon vi bezonas.”</p>

<p>Li trinkis senpense.</p>

<p>“Mi ne scias, kion diri. Mi hontas. Mi terure hontas. Kiel
eblas tiel malbone eduki sian filon?” Kaj jen la plorfonto ree mal<!--
-->fermiĝis.</p>

<p>“Ĉu vi akceptus pecon el kuko tute freŝe bakita?” ŝi de<!--
-->mandis, kaj levis sin denove. El la apuda kuirejo ŝi revenis kun
granda ronda pomkuko, kaj tranĉis ĝin. Ŝi donis al li pecon kaj
prenis unu por si mem.</p>

<p>Li viŝis al si la okulojn kaj manĝetis la kukpecon. Li trinkis
<!-- paĝo 197 -->
iom pli el la alkoholaĵo. Liaj fortoj iom post iom revenis.</p>

<p>“Fi-romanoj! Nekonvenaj revuaĉoj! De kie li prenis tiajn
ideojn? Je lia aĝo! Li povas prepari sin al plej terura puno. Jes,
mi promesas al vi, fraŭlino. Lia krimo ne restos senpuna, bonvolu
kredi min.”</p>

<p>Nun estis la vico de f-ino Gudula pardonpeti. Ŝi diris, ke ŝi
devus scii, kia homo li estas, kaj ke li ne povus kulpi pri tia stulta
ŝerco, se ŝerco oni povas tion nomi. Ŝi promesis, ke ŝi plu turnos
sin al li, se ŝi bezonos servojn de lignaĵisto, kaj eĉ – ĉar la vido
de tiu patra sufero pli kaj pli ŝire tuŝis ŝian koron – ke ŝi klopo<!--
-->dos havigi al li mendojn de personoj, kiujn ŝi konas. Ili disiĝis
bonamike.</p>

<p class="steletoj">* * *</p>

<p>Janĉjo ne dubis, ke lia patro gardostaras ĉe la hejma pordo
kaj pretas lin bati eĉ pli kruele ol en la mateno. Sed nun jam estis
nokto, kaj li sin demandis, kiamaniere reveni hejmen evitante la
patran koleron.</p>

<p>Kiam oni marŝas sencele dum tuta duontago kun truitaj ŝuoj
kaj pli kaj pli truataj ŝtrumpoj sur trotuaroj kovritaj de neĝo, me<!--
-->moroj pri la ĝuo malstreĉi sin en komforta varma lito facile oku<!--
-->pas la tutan menson. La piedoj de Janĉjo estis tiel malsekaj, ke li
antaŭsentis la unuajn signojn de malsano. Eviti malvarmumon en
tiaj kondiĉoj estus neeble. Se li nur povus trovi rimedon senriske
reeniri hejmen...</p>

<p>Dum li sensukcese esploris sian menson serĉe al solvo al tiu
malbenita problemo, jen kure alproksimiĝis junulo, kies paŝoj
montriĝis necertaj. Videble, tiu trinkis bieron aŭ vinon, aŭ eĉ ion
pli fortan, pli ol li devus, kaj li ne plu estis en plene konscia sta<!--
-->to.</p>

<p>“Helpu min!” li alvokis Janĉjon. “Policanoj postkuras
min.” Li parolis malfacile, kvazaŭ lia lango estus peza kaj liaj li<!--
-->poj ne respondus al la ordonoj de la menso (se entute lia menso
plu funkciis).</p>

<p>El liaj neklaraj frazoj, Janĉjo tamen sukcesis kompreni, ke
<!-- paĝo 198 -->
tiu junulo, kun menso nebula pro troa vinĝuo, havis, antaŭ kelkaj
minutoj, la amuzan ideon voli tondi la harojn de sia hartondisto,
kiu ŝance ankaŭ troviĝis en la sama gastejo. La hartondisto ne
konsentis, ke tiu fuŝmova vinplenulo uzu akran tondilon ĉe lia
kapo, kaj, por senigi sin je li, finfine vokis la policon. La homoj
en la gastejo provis bari al li la vojon, sed li estis tre forta kaj
sukcesis trapasi tiun homan baraĵon. Tamen, laŭ tiu junulo, tuta
grupo da policanoj nun serĉas lin.</p>

<p>Ke lin ne haltigis homa baraĵo, sufiĉis lin rigardi por tion tuj
kompreni. Li ja estis mirinde alta kaj forta. Krome, oni povis sus<!--
-->pekti, ke ankaŭ la barantaj homoj sufiĉe vinis aŭ bieris. Ju pli li
rigardis lin, des pli Janĉjo komprenis la eblan utilon de tiaj gran<!--
-->deco kaj forto.</p>

<p>“Venu kun mi,” li proponis, kaj kure li kondukis sian novan
kunulon al la muro, kiu ĉirkaŭas la ĝardeneton de la familia hej<!--
-->mo.</p>

<p>“Vi estas granda kaj forta,” li diris. “Ĉu vi povus teni min
tiel, ke mi atingu la supron de la muro? Mi scias, kie ŝtupetaro
troviĝas aliflanke. Se vi levos min tien, mi tuj alportos ĝin al vi.
Vi tiam facile povos ŝtupeti al la mursupro, kaj de tie en la ĝarde<!--
-->non. La polico ne komprenos, kien vi malaperis. Ili pasos preter
la domo rimarkante nenion.”</p>

<p>Kvankam la egalpezo de la vinplenulo estis neideala – multe
mankis ĝis tio – tamen li sukcesis altigi Janĉjon ĝis la supro de la
muro. Post kelkaj momentoj, la juna Pikarido malsupren saltis ali<!--
-->flanke. Fakte, li ne bezonis serĉi la ŝtupetaron. La bruo de policaj
paŝoj, pli kaj pli proksimaj, igis la junulon tutforte provi savi sin.
Altkreska li estis, kaj unusalte li sukcesis teni sin ĉe la mursupro.
Fortabraka, li facile tiris sin supren, kaj baldaŭ saltis apud Jan<!--
-->ĉjon en la pikara ĝardeno.</p>

<p>“Venu,” simple diris la knabo, “vi estas savita.”</p>

<p>Senbrue enirante, li konstatis, ke lia patro ne gardostaras.
Mastro Pikar certe gardis la pordon dum parto de la nokto, sed li
verŝajne laciĝis kaj fine decidis iri dormi. Janĉjo kondukis sian
kunulon al sia ĉambro, kaj la vinplena fortulo senpeziĝe, plezure,
ekkuŝis sur lian liton. Janĉjo, kiu konis sian patron, opiniis pli
<!-- paĝo 199 -->
saĝa kuŝi <i>sub</i> la lito.</p>

<p>Samtempe honta kaj kolerega, Mastro Pikar malprofunde
dormis.</p>

<p>“Mi ĵus aŭdis bruon,” li diris al la edzino. “Certe estas tiu
krimulo Janĉjo.”</p>

<p>Li ellitiĝis, prenis sian lignan batilon, kaj rapidis al la ĉam<!--
-->bro de l' filo. La fenestrokovriloj estis fermitaj kaj nenio videblis
en tiu densa nokto, en kiu, cetere, nuboj kaŝis la lunon, sed li ne
bezonis lumon. Li perfekte sciis, kie la lito troviĝas.</p>

<p>Ne necesis do pli ol kelkaj momentoj, por ke li staru ĉe la
lito kaj komencu bati, kriante vortaĉojn al la kuŝanto. Sed – ho
miraĵo! – apenaŭ post du batoj jen sin levis el la lito vasta, gran<!--
-->dega homformo, tute ne simila al la 16-jara, maldika kaj mallarĝa
Janĉjo.</p>

<p>“Eeeeeeej,” sonis el tiu moviĝanta formo voĉo apenaŭ (aŭ
tute ne) homa, malakre, neklare.</p>

<p>“Kiu vi estas?” Mastro Pikar demandis. Sed tro da nekuti<!--
-->maj aferoj okazis ĉi-tage, li ne ripozis sufiĉe por havi klaran men<!--
-->son, kaj li ne plu estis certa, ĉu li vekiĝis aŭ dorme bildigas al si
teruraĵojn.</p>

<p>“La dia-a-a-a-a-a-blo,” diris la fortulo, kaj, prenante ion el
sia poŝo, daŭrigis: “Jen mi havas tondilon. Se vi plu atakos min,
mi tondos viajn harojn. Plej neregule. Plej fuŝe. Vi estos tiel mal<!--
-->bela, ke vi ne plu kuraĝos eliri al la strato.” Li palpis sian panta<!--
-->lonon. “Cetere, ankaŭ tranĉilon mi havas, tio povos helpi...”</p>

<p>Mastro Pikar ne atendis la finon de la frazo. Li forkuris al
sia ĉambro kaj ŝlosis ties pordon.</p>

<p>“La diablo estas en la ĉambro de Janĉjo,” li diris al la edzi<!--
-->no, spiregante. “Li volas tondi kaj tranĉi. Dio mia, Dio mia!”
Kaj, kiel bona katoliko, li faris sur si krucosignon.</p>

<p>“Venu dormi, anstataŭ diri stultaĵojn,” respondis la edzina
voĉo, dormepeza. Time, Mastro Pikar, streĉante la orelojn por
provi aŭde kompreni, kio plu okazas, repaŝis al la gea lito.</p>

<p>En la fila ĉambro, Janĉjo plej mallaŭte gratulis sian kunu<!--
-->lon:</p>

<p>“Vi agis belege. Ĉu vi ofte teatras? Vi ludis vian rolon per<!--
[paĝo 200]
-->fekte. Mi des pli gratulas, ĉar ni ne havis la tempon interkonsenti
pri tio, kiel vi rolu. Kiel freŝbakita diablo, vi estis rimarkinda.
Nu, vi estas libera nun. La polico certe ĉesis serĉi vin. Mi rekon<!--
-->dukos vin eksteren. Sed atentu, gardu vin fari eĉ plej etan bruon,
aŭ vi riskos, ke tiu frenezulo, kiu vekis vin batile, rekomencos
frapi. Normale, la duan fojon, li estas pli danĝera. Mi rekomendas
al vi eliri tuj.”</p>

<p>Senbrue ili paŝis ĝis la stratpordo, kaj, farinte mokan solda<!--
-->tan saluton, la juna fortulo malaperis en la formiĝanta nebulo.</p>

<p class="steletoj">* * *</p>

<p>La sekvantan matenon, kiam la patrino de Janĉjo vekis sian
filon, ŝi demandis:</p>

<p>“Ĉu vi scias, kio okazis hieraŭ? Via patro estis en terura
stato, sed li volas klarigi nenion al mi. Kaj eĉ dumnokte ŝajnas al
mi, ke li iom freneziĝis. Mi aŭdis ion, mi, kiu ĉiam dormas tiel
profunde. Jes, mi aŭdis, kvazaŭ okazus frapoj kaj krioj.”</p>

<p>“Mi scias nenion, patrineto,” malveris Janĉjo kun vizaĝo de
obeema, plej sincera infano. “Mi dormis en mia lito trankvile la
tutan nokton.”</p>

<p>Tiumomente, la patro eniris la dormĉambron de sia filo.</p>

<p>“Ĉu vi ne hontas?! Fari tian krimon kontraŭ via patro! Mi
ĉi-foje batos vin ĝismorte!” li ekkriis.</p>

<p>Sed la knabo restis tute trankvila.</p>

<p>“Kiun krimon, patro?” li demandis kun plej senkulpa
esprimo.</p>

<p>“La fakturo de f-ino Gudula... Kiam mi transdonis ĝin al
ŝi... ho, kia honto! Kiel vi havis la ideon...” Li tro koleris por ka<!--
-->pabli bonorde vortigi siajn pensojn. Janĉjo interrompis:</p>

<p>“Vi certe ne transdonis la fakturon de f-ino Gudula al ŝi.
Tiu fakturo ankoraŭ kuŝas sur mia skribotablo. Mi vidis ĝin hie<!--
-->raŭ, kiam mi revenis hejmen.”</p>

<p>“Kion? Sur via skribotablo, sed... Ni iru kontroli.”</p>

<p>“Jen, rigardu,” Janĉjo diris enirinte la skribĉambron. “Vi eĉ
ne subskribis ĝin.”</p>

<!-- paĝo 201 -->

<p>La antaŭan tagon, antaŭ ol verki la specialan fakturon, li
preparis la veran kaj intence ĝin lasis sur la skribotablo. Ĉar lia
patro ne sciis legi, li riskis nenion.</p>

<p>“Maria!” Mastro Pikar vokis sian edzinon. “Vi, kiu kelk<!--
-->foje diras, ke vi iomete konas la literojn. Ĉu vi kapablus legi eĉ
nur unu vorton de ĉi tiu malbenita skribaĵo?”</p>

<p>Ŝi prenis la paperfolion.</p>

<p>“Mi povas legi la nomon. Estas skribite: ‘F-ino Gudula’, kaj
unu alian vorton mi rekonas: ‘seĝo’. Pri la aliaj mi eble povus,
sed estus tro lacige.”</p>

<p>La patro nenion plu komprenis.</p>

<p>“Kio estas la papero, kiun vi donis al mi hieraŭ?”</p>

<p>“Mi donis al vi neniun paperon, patreto,” la knabo respon<!--
-->dis, plu konservante la saman senkulpan, bonknaban esprimon.</p>

<p>“Vi batis min, ĉar mi fuŝis la fenestrokadrojn, kiujn ni devis
prepari por la nova librovendejo. Kaj tiam, ŝajnas al mi, vi perdis
la kapon. Vi tiom batis min, ke vi ne plu sciis, kion vi faras. Mia
impreso estis, ke diablo ekokupis vian menson.”</p>

<p>“La diablo!” kriis la patro.</p>

<p>Li refoje krucosignis.</p>

<p>“Pardonu min, filo,” li diris. “Mi kuras al la preĝejo. Ŝaj<!--
-->nas, ke efektive diablo venis ĉi tien. Mi eĉ renkontis lin dumnok<!--
-->te. Dum la tago, certe, li baris normalan disvolvon de la laboro.
Li metis malordon en la rilatojn. Li lokis min en hontovekan
situacion. Li fuŝis mian tutan tagon.”</p>

<p>Kure li foriris.</p>

<p>“Kompatindulo!” Janĉjo diris al la patrino.</p>

<p>Kaj nur kiam ŝi estis for, li ellasis el si la senkompatan, sed
gajan, tro longe subpremitan ridon.</p>

<h3>NOVAJ VORTOJ:</h3>

<p>Belgio, fi, guldeno, -ism-, Namuro, oj.</p>

<p>+ alt-kreska, la diablo scias, est-ont-eco, fenestro-kovrilo, fin- (fin-fari),
freŝ-bak-ita, gardo-stari, gast-ejo, konsent-ite, kruco-signo,
mal-varm-umi, okul-vitroj, real-ismo, sia-flanke, ŝtup-et-aro, ter-pomo,
tro-igi, turni sin al iu, ven-onta.</p>

<!-- paĝo 202 -->

<h2>43. KOKINO, MI, ĈU VERE?</h2>

<p>Koko vekis min. Estis ankoraŭ nokto, sed rapida rigardo al
mia brakhorloĝo montris, ke la koko ne eraras: baldaŭ tagiĝos.
Kiel tiuj birdoj povas tiel ĝuste scii pri baldaŭa sunleviĝo, mi
neniam komprenos.</p>

<p>Preskaŭ ĉiuj aliaj vojaĝantoj plu dormis. Ni troviĝis sub
vasta branĉa tegmento, kiun subtenis senbranĉigitaj eks-arboj, kaj
kies normalan uzon mi ne povis imagi. Ĉu ĝi estis aŭtobusa sta<!--
-->cio? Tiuloke, meze de sovaĝa naturo, tio ne estis verŝajna. Eble
ĝi iam utilis kiel vendejo de azenoj aŭ ĉevaloj. Aŭ ĉu oni uzis ĝin
kiel teatron? Se jes, kial tiel malproksime de la vilaĝo, kiu tro<!--
-->viĝis plurajn kilometrojn for?</p>

<p>Je kelkaj centoj da metroj, sur la tera vojo, videblis nia
fuŝita aŭtobuso. Hieraŭ vespere, kiam ĝi subite ĉesis funkcii, tiel
ke ni devis halti en ĉi tiu ne antaŭvidita loko, neniu el la vo<!--
-->jaĝantoj miris, neniu plendis. Male. Ĉiuj fakte ĝojis, ke la kutima
fuŝo okazis ĉi-foje proksime al tiu stranga senmura konstruaĵo.
Ne ĉar ni bezonus tegmenton kontraŭ pluvo; ĝi ne venos ĉi-some<!--
-->re. Sed ĉar la senherba tero, sur kiu eblis kuŝi, verŝajne estis pli
senriska, rilate al insektoj kaj aliaj malplaĉaj bestetoj, ol medio
plene natura. Por eviti tiujn ĝenantojn, la sola solvo estus tranokti
en la aŭtobuso, sed dormi sur seĝo plaĉas al neniu.</p>

<p>La taga lumo alvenis tre rapide, kaj iom post iom la vo<!--
-->jaĝantoj vekiĝis. Ili salutis unu la alian ridete, kelkfoje eĉ ride.
Por ili, ŝajnis, la aŭtobusa nekapablo plu iri estis pli ŝerco ol mal<!--
[paĝo 203]
-->feliĉo. Ĉi tie, verdire, tempo havas tute alian valoron ol en mia
horloĝ-fabrika lando, kaj, ĉar komforto estas maloftaĵo, la fakto
devi pasigi nokton sur malmola tero ne aperis eksterordinara.</p>

<p>Mi ĉirkaŭrigardis. Estis kvazaŭ pentraĵo pri la vivo, aŭ, pli
ĝuste, vivteatro, en kiu plej diversaj roloj ludiĝis. Viro ekbruligis
cigaredon. Knabineto premis al sia brusto pupon, kaj ne estis kla<!--
-->re, kiu gardas kiun kontraŭ kiu danĝero. Alia individuo tiris el
unu el siaj pakaĵoj boteleton, kiun li tuj portis al sia buŝo. Ĉu tiel
frumatene li jam komencis trinki alkoholaĵon? Mi memoris lin: en
la aŭtobuso, li dormis la tutan tempon, kun sia flava sunĉapelo
kovranta la vizaĝon ĝis la nazo kaj la ĉemizo malfermita, vidi<!--
-->ganta dikan, graspezan bruston. Virino, metinte speguleton sur
aron da pakaĵoj, kiujn ŝnuro helpis teni fermitaj, zorge kombis
sin. Soldato preme kisis la amatinon. Juna virino senvestigis sian
bruston por nutri infaneton patrinlakte.</p>

<p>Ĉie staris korboj, plastaj kaj ŝtofaj sakoj, ujoj plej diversaj.
Inter ili ruliĝis pilko, kiun du knabetoj postkuris. Unu el ili kun-<!--
-->puŝiĝis kun virino, kiu, se mi bone vidis, pretigis sin por kudri
butonon al la ne tre pura ĉemizo de sia apudulo. Ŝi pikis sian fin<!--
-->gron, la viro provis kapti la kulpulon, sed, ne sukcesinte, ĵetis al
li aron da plej malbelaj vortaĉoj, dum la virino, etigante siajn
okulojn, penis pasigi la fadenon tra la kudrila trueto. La du kna<!--
-->bojn la kolerulo ne impresis, kaj ili kuris plu, interpuŝiĝis, kaj
renversis aron da pakaĵoj, metitaj unu sur la alia en verdire facile
rompebla egalpezo, kaj, vidante, ke ili tiel kreas eĉ pli da malpa<!--
-->co, fine opiniis pli saĝa malaperi eksteren.</p>

<p>Ie aŭdiĝis muziko. Iu ŝajne kunportis etan radio-aparaton aŭ
simplan kased-aŭdigilon. Knabeto, tute ne ĝenata de la ĉirkaŭaj
bruoj aŭ movoj, tenis en la mano maldikan longan feraĵon kaj uzis
ĝin skribile por desegni sur la griza tero. Ĉiaspecaj bazaj homaj
agadoj prezentiĝis sub ĉi tiu branĉa plafono: oni amis, laboris,
manĝis, trinkis, ludis, arte kreis, ĝuis muzikon, palpis pakaĵojn
kaj vestojn, interrilatis jen malafable, jen kun dolĉaj, kortuŝaj
vizaĝesprimoj...</p>

<p>Apudulino mia, ege maljuna virino, direktis al mi sendentan,
sed ne pro tio malpli radian, rideton. Ŝi proponis al mi frukton,
<!-- paĝo 204 -->
kiun ŝi ĵus tiris el sako. Mi akceptis, reciproke ridetante kun plej
dankaj okuloj. Miavice, mi malfermis mian feran skatolon plenan
je sekaj kuketoj kaj proponis ilin al ŝi. Ŝi trovis tion plej amuza,
ŝajne, sed plezure prenis unu.</p>

<p>Post nelonge, mi decidis iri paŝi ekstere. La nokto en tiu ne<!--
-->komforta ejo ja tute ne estis ripoziga, kaj mi sentis bezonon
refreŝigi min en la malvarmeta matena aero. Mi marŝis sencele
dum kelkaj minutoj, ĝis, vidinte, iom pli altan ol la vojo, ŝtonan
formaĵon, de kie oni certe havos belan vidon al la ĉirkaŭaĵo, mi
direktis miajn paŝojn al ĝi. La loko estis plaĉa, la vidaĵo efektive
bela, kaj mi tie sidis, ĝuante la ankoraŭ ne tro varman sunon.</p>

<p>Du viroj – kunvojaĝantoj miaj – alvenis sur la vojo. Ili
sidiĝis sur falintan arbon, kiu kuŝis vojrande, kaj, kvankam ili
troviĝis tre proksime, ili ne vidis min, ĉar inter ni staris sufiĉe
densa aro da kreskaĵoj. Se mi ne vidus ilin alveni, mi ne povus
scii, ke ili sidas tie, sed miaj okuloj senpene ilin sekvis, kaj nun,
tra la folioj kaj branĉoj, mi duonvidis ilin. Kaj bone aŭdis.</p>

<p>Mi atendis ion ajn, sed ne tion, kio prezentiĝis: ili parolis...
pri mi! Unue mi ne kredis je miaj oreloj kaj dum momento estis
konvinkita, ke min kaptis ia memcentreco, kiu misformis la aŭ<!--
-->datajn sonojn. Ilian lingvon mi ne flue parolis, kaj kvankam mi
komprenis ĝin sufiĉe bone, tamen misaŭskulto povus facile okazi.
Sed iom post iom la afero fariĝis tute klara. Kelkaj precizaj deta<!--
-->loj, kiujn ili elvokis, ne lasis lokon al dubo. Mi estis la momenta
temo de ilia interparolo. Kaj ne nur ili parolis pri mi, sed unu eĉ
ĵus nomis min “kokino”!</p>

<p>Tion mi trovis plej stranga. Komparon kun koko mi even<!--
-->tuale komprenus – ĉar, mi forgesis tion al vi diri, mi apartenas al
la vira sekso – sed kokino! Kia stranga ideo! Mi spertis etan sen<!--
-->peziĝon, kiam mi konstatis, ke ne nur al mi la komparo estis mal<!--
-->klara:</p>

<p>“Kial vi nomas lin kokino?” la pli juna demandis.</p>

<p>“Ĉiuj tiuj uloj estas kokinoj, ĉu mi neniam klarigis al vi?”</p>

<p>Mi streĉis la orelojn, kaj provis sidi iom pli komforte,
penante ne fari bruon.</p>

<p>“Ni ĉi tie en la sudo estas fiŝoj, vi jam aŭdis tiun rakonton,
<!-- paĝo 205 -->
ĉu ne? Oni moke diras pri mi, ke ĝi estas mia plej ŝatata pre<!--
-->lego!”</p>

<p>“Jes, tiun komparon mi konas. Ĝi rapide disvastiĝis en ĉiuj
lokaj grupoj de aktivuloj. Tiuj el la nordo, la blankuloj, kiuj di<!--
-->ras, ke ili volas helpi nin, estas birdoj. Ili faras belajn planojn, ili
ekzamenas ĉion de alte. Tie supre, ili ekhavas ideojn, ili imagas
solvojn al ĉiu problemo. Ili elpensas proponojn kaj projektojn. Ili
havas, kiel alta birdo, universalan rigardon al la situacio. Por ili
ĉio estas facila, ĉar ili estas malpezaj kaj ne renkontas kontraŭsta<!--
-->ron de la medio, tute male: eĉ la aero ilin portas. Ili rapidege
transflugas de loko al loko, kaj diras al ni: ‘Jen kiel vi faru. Ni
studis, ni trovis solvon, faru kiel ni’. Ili forgesas nur unu punk<!--
-->ton, nome...”</p>

<p>“... ke ni estas fiŝoj. Ni ne povas vojaĝi tiel malproksimen
en tiel malmulta tempo. Ni ne povas vidi ĉion de alte. Ni iras pe<!--
-->ne, malrapide, en akvo plena je danĝeroj kaj kontraŭstaroj. Akvo
ne tre pura, ĝenerale. Kaj anstataŭ kompreni nin, ili nin malesti<!--
-->mas, ĉar ni progresas tro malrapide. Ili volas evoluigi nin al siaj
ideoj. Ili volas, ke ni imitu ilin, kvazaŭ fiŝo povus imiti birdon!”</p>

<p>“Jes, mi tre ŝatas tiun komparon. La tuta problemo pri tio,
kion ili nomas <i>evolulando</i> bele esprimiĝas en ĝi. Kaj ankaŭ la
problemo de la streĉiĝoj inter urbo kaj kamparo. La homoj en la
registaroj loĝas en urbo, kaj tial ili vidas la problemojn birde, sed
ni naĝas en tiuj kiel fiŝoj. Nu, bone, la komparo estas bela, sed al
ĝi sumiĝas tio, kion mi aŭdis. Neniam oni parolis al mi pri koki<!--
-->noj en tiu kunteksto.”</p>

<p>“La kokinoj estas kiel tiu ulo kun la UN-pasporto, kiu
vojaĝas en nia aŭtobuso kaj pri kiu ni parolis antaŭe.” (Oj, mi
pensis, kion ili nun diros pri mi? Sed jam li daŭrigis). “Ili estas
birdoj, sed ili eĉ ne kapablas flugi! Al la birdoj, pri kiuj ni parolis
antaŭe, tute mankas realismo, ĉar ili rigardas ĉion de tro alte por
vidi la konkretajn detalojn, kaj ili estas tiel facilmovaj, ke por ili
ĉio simplas. Sed almenaŭ ili havas vastan, universalan rigardon al
la mondo, kaj ili provas fari ion. Male, tiuj etaj funkciuloj... Ili
estas kokinoj, ili kredas sin superaj al la fiŝoj, ĉar birdoj ili estas.
Sed fakte ili eĉ ne vidas nin fiŝojn. Kaj, kvankam birdoj, ili ne
<!-- paĝo 206 -->
kapablas flugi kaj kompreni la problemojn el alta, vast-rigarda
vidpunkto. Ĉu vi jam aŭdis la bruon de granda kokinejo? Kluk-<!--
-->kluk-kluk kluk-kluk-kluk kluk-kluk-kluk. La tutan tagon tiel.
Kluk-kluk-kluk-kluk-kluk. Ili nur kapablas vorti.”</p>

<p>Mi faris mallertan movon, kiu faligis ŝtonon. Ili rigardis
supren.</p>

<p>“Ĉu estas iu tie?”</p>

<p>Sed mi restis nevidebla pro la foliplenaj branĉoj.</p>

<p>“Kaj vorti sensignife,” li finis.</p>

<h3>NOVAJ VORTOJ:</h3>

<p>kluki, pasporto.</p>

<p>+ mem-centr-eco, kun-teksto.</p>

<!-- paĝo 207 -->

<h2>44. FINA LETERO</h2>

<p>Nun mi povas konfesi al vi, ke mi celis altan celon. Ver<!--
-->kante ĉi tiun rakontaron, mi iel deziris, ke ĝi estu kvazaŭ eta-eta
esperanto-biblioteko, komenco de biblioteko. Se ĉi tiu estas via
unua libro en esperanto, la vorto “biblioteko” ne taŭgas, ĉar, kiel
vi scias, biblioteko estas iom vasta libraro. Sed imagu, ke ansta<!--
-->taŭ aĉeti ĉi tiun rakontaron sub formo de unu libro, vi povus aĉeti
ĉiun rakonton aparte. Imagu ankaŭ, ke ĉiu estus presita sur tre di<!--
-->ka papero per grandegaj literoj. Tiam vi havus bibliotekon kun 43
libroj!</p>

<p>(Ĉu vi opinias, ke mi diras sensencaĵojn? Vi certe rimarkis,
ke tio estas ĉe mi malnova kutimo, ho ve! Sed, bonvolu pardoni,
mia tasko ankoraŭ ne estas tute plenumita, kaj mi devas iom
daŭrigi.)</p>

<p>Alia karakterizo de biblioteko estas, ke en tia libraro la pri<!--
-->traktitaj temoj estas tre diversaj. Tiun principon, ke regu diverse<!--
-->co, mi provis obei en ĉi tiu rakontaro. Mia deziro estis, ke la
tekstoj de ĉi tiu libro spegulu plej diferencajn aspektojn de la vi<!--
-->vo. Mi provis elekti temojn sufiĉe universalajn, por ke la legantoj
komprenu ilin kaj interesiĝu pri ili, kiaj ajn iliaj deveno, medio
kaj kulturo, sed ankaŭ sufiĉe lokaj, por ke ili havu ian realan,
konkretan, bongustan etoson.</p>

<p>Mia tasko, se paroli sincere, ne estis facila. Mi devis prizor<!--
-->gi, ke de rakonto al rakonto vi konstante progresu en la kompreno
de la vortoj. Tiucele mi konstante devis kontroli, ĉu tiu aŭ alia
vorto jam estis enkondukita, kiom da fojoj mi uzis ĝin, kaj oku<!--
-->piĝi pri aliaj redaktaj punktoj, kiujn oni ne atentas en normala
verkado.</p>

<!-- paĝo 208 -->

<p>Se, ekzemple, mi nun demandos vin, ĉu, viaopinie, mia ra<!--
-->kontaro estas sufiĉe bona spegulo de la diverseco de homaj travi<!--
-->vaĵoj aŭ ĉu vi ne trovas neakcepteble stulta la komparon de ĉi tiu
verketo kun tuta biblioteko, vi suspektos, ĉu ne?, ke tiujn vortojn
mi ne uzis nur pro tio, ke mia imago ŝance prezentis ilin al mi.
Kaj vi pravos. Kiel vi prave suspektis, mi uzis ilin laŭplane. La
vortoj ‘biblioteko’ kaj ‘spegulo’ ankoraŭ ne aperis sufiĉe ofte por
bone fiksiĝi en via memoro – mi pensas precipe pri neeŭropanoj,
al kiuj longa vorto kiel ‘biblioteko’ povas aperi tro fremd-aspekta
por facile memoriĝi – kaj mi ne sciis, en kiun rakonton ilin meti.
Do jen ili estas, en ĉi tiu fina letero al vi.</p>

<p>Mi esperas, ke tiu devo uzi difinitajn vortojn kaj aperigi ilin
laŭ difinita nombro da fojoj ne igis miajn rakontojn tro malnatu<!--
-->raj. Sed, sincere, mi dubas, ĉu eblis sukcesi. Mi timas, ke mi celis
tro altan celon. Eble vi vin demandas, kial vi aĉetis ĉi tiun libron,
anstataŭ iri regule al klaso, sidi antaŭ nigra tabulo (aŭ, se via kla<!--
-->so estas tre moderna, antaŭ verda aŭ blanka tabulo), kaj krajone
noti ĉiufoje en via kajero aŭ notlibro la novajn vortojn, kiujn la
kursgvidanto notas sur la tabulo.</p>

<p>Eble ankaŭ vi opinias, ke vi progresus pli rapide kaj pli
agrable en la lingvo, se vi simple abonus esperanto-revuon kaj
ĝin legus regule, ĝis via abono estos finita. (La ĉi-suprajn konsi<!--
-->derojn mi prezentis nur, ĉar mi ne sukcesis pli frue enmeti sufiĉe
ofte la vortojn ‘tabulo’ kaj ‘aboni’).</p>

<p>Mi ne listigos ĉi tie ĉiujn eblajn metodojn progresi en lin<!--
-->gvoscio. Se vi klopodos, vi trovos multajn, kaj povos elekti tiun,
kiu plej plaĉas al vi.</p>

<p>Se do ĉion konsideri, estas verŝajne, ke vi ne estas tre kon<!--
-->tenta pri ĉi tiu varo, kiun vi aĉetis ĉe via esperanta libroservo.
Eble via ekonomia situacio pro tiu aĉeto malboniĝetis. Vi deziris
amuziĝi legante, ne havigi al vi bazan vorthavaĵon.</p>

<p>Ĉu valoris la penon ĉi-sistema vortlernado, vi vin demandas.
Kaj mi reciproke min demandas, ĉu entute valoris la penon verki.
Sincere, mi multe preferas paroli. Mi ŝatus gastigi vin en restora<!--
-->cio, eble en unu el tiuj landoj, kie la homoj plu surhavas lokajn
aŭ naciajn kostumojn. Uzante forkon kaj tranĉilon ĉe bongusta
<!-- paĝo 209 -->
manĝaĵo, ni plezure pritraktus ĉiaspecajn aferojn, kaj tio vastigus
vian vortoscion. Aŭ, se vi preferas manĝi sen telero, sen forko,
sen tranĉilo, aŭ kun telero sed nur per la manoj, kiel oni faras en
multaj afrikaj kaj aziaj regionoj, al mi estus egale. Ni trafus la
saman rezulton. Kune manĝi kreas aŭ favoras amikecon, kaj kune
paroli ekzercas la parolantojn esprimi sin flue.</p>

<p>Sed eble tuta manĝo, kun viando, legomoj, terpomoj, ne
estas necesa. Pli simple ni povus sidi ĉe kafo aŭ teo en trinkeja
angulo kaj longe diskuti pri tio aŭ tio ĉi. Tiel vi lernus multajn
vortojn. Alia sistemo estus, ke mi feriu kun vi. Jes, longa vojaĝo
dum la someraj ferioj, aŭ eble en aŭtuno – jes, pli bone en aŭtu<!--
-->no, ĉar estas malpli da turistoj tiuperiode – estus bonega okazo
instrui al vi multajn novajn utilajn vortojn. Per simpla ĉiutaga
praktikado de la lingvo, ne nur en vagonaro aŭ ŝipo, sed ankaŭ en
stacidomoj, se vagonare ni vojaĝus, aŭ en havenoj, se ŝipe, ni
povus longe interŝanĝi ideojn kaj memorojn pri kutimoj kaj tradi<!--
-->cioj, pri kuirarto, pri travivaĵoj, pri zorgoj kaj ĝojado, pri muziko
kaj kantoj, pri muzeoj kaj kampoj, pri literaturo, politiko, amo ktp
ktp. Eĉ pri ekonomiaj aspektoj de ŝipa transportado, ekzemple, se
tio interesas vin, aŭ pri la manieroj trovi plej bonan kaj malmulte<!--
-->kostan restoracion, se al tiaj praktikaj temoj vin portas viaj gustoj.
Aŭ – kial ne? – pri la organizo de stacidomoj aŭ la teatra utiligo
de naciaj kostumoj. Jes, en iu ajn ombra loko ni agrable sidus kaj
parolus.</p>

<p>Egale, al kiu kampo direktus nin nia lingvo- kaj lango-uzo,
ni praktikus esperanton, kaj tiumaniere via mastrado de la lingvo
ĉiutage progresus. Ĉu necesas legi paĝon post paĝo de ne tre se<!--
-->rioza rakontaro por iĝi ĝisosta esperantisto? Ĉu pravigas la ek<!--
-->ziston de tiom da tekstaĉoj la celo enkapigi vortojn sendolore?
Laŭ miaj principoj, celo neniam pravigas rimedon. Uzi malbonan
rimedon por bona celo ne estas ĝuste (se vi havas alian teorion,
aŭ starpunkton, mi respektas ĝin; mi nur esprimis mian, eble ne
tre modernan). Sed, krome, eble mi miskalkulis. Eble miaj klopo<!--
-->doj ne havos la efikon, kiun mi esperas kaj supozas. Terure! Sed
tia estas la vivo: entrepreni ion ĉiam estas riski.</p>

<p>Kaj nun mi devas pardonpeti. Mi petas la pardonon de tiuj
<!-- paĝo 210 -->
multaj legantoj, kiuj ne trovis ĉi-libre rakonton el sia popolo. Mi
klopodis trovi kiel eble plej diversajn, sed miaj fontoj estis kom<!--
-->preneble tre limigitaj, kaj mi ne sukcesis fari pli bone ol mi faris.
La sola alia solvo al tiu grava problemo konsistus en pluraj jaroj
da esplorado. La tempon por tio necesan mi bedaŭrinde ne dispo<!--
-->nas. Verki libron konsistantan el kvardeko da esperant-lingvaj ra<!--
-->kontoj per zorge studita vortolisto ne estas mia profesio, kaj mi
devas perlabori mian vivon alimaniere. Domaĝe, sed tiel estas.</p>

<p>Al la anoj de la popoloj, kiuj trovis ĉi tie rakonton de ili ko<!--
-->natan, mi same petas pardonon. Estas tre verŝajne, ke mi miskom<!--
-->prenis kaj misprezentis ilian kulturon, eble eĉ mi ofendis aŭ tuŝis
malagrable iliajn sentojn. Se tio okazis, sciu, ke mi tion ne faris
intence. Sed belaj intencoj ne sufiĉas por igi kulpulon senkulpa.
Mi do povas nur kalkuli je via komprenemo kaj amikeco. Ne estas
facile kompreni de interne la pens- aŭ sent-manieron de tute alia
popolo. Miajn fuŝojn, espereble, vi grandanime pardonos al mi.</p>

<p>Nun...</p>

<p>Permesu, ke mi ĵetu rigardeton al mia vortlisto. La vortojn
‘kato’ kaj ‘drato’ – kiel en ‘pikdrato’, ĉu vi memoras? – mi devus
uzi ankoraŭ unufoje, la vorton ‘ŝtono’ dufoje, kaj ankaŭ...</p>

<p>Ho ne, ne! Sufiĉas! Mi ne suferigu vin plu. Ni haltu. Mi
sentas min, kvazaŭ mi ne plu povus antaŭeniri, kvazaŭ ŝtonmuro
aŭ pikdrata barilo barus al mi la vojon, formante baraĵon tiel den<!--
-->san, tiel fermitan, ke eĉ kato ne povus gliti sub ĝi. Jes, ni haltu ĉi
tie. Tiu vorto ‘kato’ dormu en angulo de via memoro. Se katoj
interesas vin, vi certe memoros la vorton; se ne, ne. Ne gravas.</p>

<p>Io alia multe pli gravas. Jeno. Se vi legis de la unua paĝo
ĝis ĉi tiu punkto, vi renkontis iom pli ol mil malsamajn “subvor<!--
-->tojn”, se repreni la esprimon, kiun mi uzis en la antaŭparolo (la
faka vorto, kiun uzas lingvistoj, estas <i>morfemo</i>). El tiu tuta nom<!--
-->bro, 92 elcentoj aperis almenaŭ kvinfoje, 80 elcentoj almenaŭ
sepfoje, kaj 72 elcentoj almenaŭ dekfoje. Por memori freŝdate vi<!--
-->ditan vorton, oni devas rerenkonti ĝin post kelka tempo en alia
kunteksto. Tiun principon mi sekvis, kaj, ĉar memoro funkcias
grandparte per ripetado, oni povas supozi, ke vi nun vere propri<!--
-->gis al vi tiujn vortojn aŭ subvortojn kun iliaj diversaj sencoj.</p>

<!-- paĝo 211 -->

<p>Mi gratulas vin. Vi havas nun bonan bazon por plu disvolvi
vian scion de esperanto. Per tiu bazo vi ja povas pritrakti multe<!--
-->gajn demandojn, kiel montras al vi la diverseco de la temoj en la
rakontaro, kiu konsistigas la enhavon de ĉi tiu libro.</p>

<p>Sed ĉiaokaze, se vi vere atingis ĉi tiun punkton en via lega<!--
-->do, vi estas gratulinda. Vi ne senkuraĝiĝis. Vi penis ĝisfine. Via
esplorema menso volis scii pri ĉiu okazaĵo ĉi tie raportita. Eble vi
plurfoje dum la legado malbenis la verkinton, eble eĉ via sango
bolis kolere pro liaj stultaĵoj, sed vi ne forĵetis la libron, kvankam
vi konsciis ĝiajn multajn notindajn mankojn. Tial permesu, ke mi
amike salutu vin kaj restu</p>

<p>dankeme kaj gratuleme via,</p>

<p class="leterfino">Claude Piron</p>

<h3>NOVAJ VORTOJ:</h3>

<p>morfemo.</p>

<p>+ ĝis-osta, kalkuli je, lim-igi, sen-senc-aĵo, star-punkto, (nigra) tabulo.</p>

<!-- paĝo 212 -->

<h2>POSTPAROLO</h2>

<p>Mi havas grandegan dankoŝuldon, kiun mi ne scias, kiel re<!--
-->pagi. Multaj personoj konigis al mi tradiciajn rakontojn el sia
kulturo, aŭ raportis pri interesaj travivaĵoj, propraj aŭ aliulaj, kiuj
havigis al mi bazon por mia verkado. Al ĉiuj mi plej profunde
dankas.</p>

<p>Ofte, rakonto, sama en la ĉefa plano, sed kun detaloj pli
malpli malsimilaj, venis al mi diversvoje. Bona ekzemplo tiurilate
estas la rakontoj pri Afanti. Ilin konigis al mi antaŭ pli ol tridek
jaroj ĉina amiko kaj lingvo-instruisto. Sed mi longe poste retrovis
plurajn el ili en la dulingva (ĉina-angla) parto de <i>The Straits Ti<!--
-->mes</i>, la konata singapura gazeto, en <i>Sovetskij Uzbekistan</i> kaj en la
libro de Zhong Qin <i>Meiri Hanyu</i> (Pekino: Xin Shijie, 1985).</p>

<p>Alia ekzemplo estas la rakonto pri Ali kaj Aŭdu, kiun mi
prezentis sub la ĉapelo <i>Komuneca Spirito</i>. La parton pri la komi<!--
-->tata kunsido kaj la evoluigo mi aldonis por enkonduki vortojn el
mia “malbenita listo”, sed por la resto de la rakonto mi sekvis
tion, kion rakontis al mi foje ano el la haŭsa popolo, kun kiu mi
rilatis en Brazzaville, dum mi tie laboris por Tutmonda San-Or<!--
-->ganizo. Tiu rakonto troviĝas, iom malsimila, ankaŭ en <i>Ka Kara
Karatu</i> (Zaria: Gaskiya Corporation, 1967) kaj en Abraham, R.
C. <i>Hausa Literature and the Hausa Sound System</i> (London: Uni<!--
-->versity of London Press, 1959).</p>

<p>La rakonto pri Janĉjo kaj F-ino Gudula apartenas al la fol<!--
-->kloro de Namuro (Belgio). La ĉefrolulo, kiun mi nomis Janĉjo,
fakte estas Jean Biétrumé Picar (oni elparolas proksimume: ĵan
bjetrime' pikar'). Liaj amuzaj fi-faroj, post longtempa parola
<!-- paĝo 213 -->
transdoniĝado, estis publikigitaj de la gazeta verkisto Victor Pe<!--
-->titjean en 1843 (reeldono aperis antaŭ iom pli ol jardeko: Petit<!--
-->jean, V., <i>Jean Biétrumé Picar</i>, Gembloux: Duculot, 1974).</p>

<p>Kompreneble, la neceso konstante atenti la rilaton inter ko<!--
-->nataj kaj nekonataj vortoj, kaj enkonduki iom post iom vortojn el
difinita listo – la milmorfema listo, kiu konsistigas la “mezan ni<!--
-->velon” en <i>Kontakto</i> – devigis min larĝmezure ŝanĝi la originalajn
rakontojn aŭ la faktojn raportitajn. Mia imago, ofte, tiom helpis
min, ke la originala raportaĵo fariĝis nerekonebla.</p>

<p>Granda parto el la baza materialo, kiun mi uzis, estis trans<!--
-->donita al mi okaze de ŝancaj renkontoj, antaŭ longe, en tempo,
kiam mi tute ne pensis, ke iutage mi verkos per ĝi lern- aŭ leg-<!--
-->libron. Rezulte, mi ne povas laŭnome danki multajn el miaj in<!--
-->formintoj. Ili sciu, ke iliaj vizaĝoj restas vivaj en mia memoro, kaj
ke mi konscias, kiom mi ŝuldas al ili.</p>

<p>Kelkaj personoj, de kiuj mi petis permeson prezenti ĉi-libre
okazaĵojn, kiujn ili raportis al mi, konsentis, sed nur kondiĉe, ke
mi <i>ne</i> diru ilian nomon. Ankaŭ tiuj memvolaj sennomuloj akceptu
mian amikan dankadon.</p>

<p>Fine, ĉar kelkajn nomojn mi tamen povas diri, permesu, ke
mi ĉi tie publike danku al Ching Liben, Mahmud Idris, karmemo<!--
-->ra Goh Kah-bin, Tusiama Mabinda kaj Aleksandr Ŝtejnman. Mi
esperas, ke ili bonvole pardonos la transformojn, kiujn mi faris en
iliaj rakontoj aŭ raportaĵoj.</p>

<p class="leterfino">C. P.</p>

<h3>NOVAJ VORTOJ:</h3>

<p>haŭsa.</p>

<p>+ materialo: verk-materialo, bazo uzata por verki.<br/>
kar-memora: oni uzas tiun vorton por esprimi, ke la persono for-pasis
(= mortis) kaj ke oni konservas karan memoron pri li aŭ ŝi.<br/>
trans-formi: ŝanĝi (la formon de).</p>

<!-- paĝo 214 -->

<h2>INDEKSO</h2>

<pre>
Antaŭparolo – – – 5

La 405 vortoj kaj subvortoj, kiujn la leganto jam komprenas – 8

1. Bona restoracio, sed multekosta – – – 11
2. La miriga skatolo – – – 14
3. La riĉulo, kiu volis doni – – – 18
4. Serĉas leteran amikon – – – 21
5. Al mondo transa – – – 30
6. La vojo liberecen – – – 34
7. Plej multaj feliĉu – – – 39
8. Aĉetu mian kafejon! – – – 42
9. Timo havigas flugilojn – – – 49
10. Ĉu diri la veron? – – – 53
11. Dua rakonto pri Afanti – – – 56
12. La viro por ŝi – – – 57
13. La resanigo – – – 61
14. Leona sukceso – – – 65
15. Instruisto Dunggŭo renkontas lupon – – – 70
16. Tria rakonto pri Afanti – – – 74
17. Komerca aliro – – – 75
18. Komprenu min, sinjoro policisto – – – 80
19. Ĝusteco en justeco – – – 84
20. Komuneca spirito – – – 87
</pre>

<!-- paĝo 215 -->

<pre>
21. Kvara rakonto pri Afanti – – – 90
22. La sankta fiŝo – – – 91
23. Neatendita renkontiĝo – – – 94
24. La veron, mi petas! – – – 98
25. Kiu timu kiun? – – – 103
26. Kiam dorso doloras – – – 110
27. Kvina rakonto pri Afanti – – – 114
28. Mi perdis kelkajn bovinojn – – – 116
29. Aminda famulo – – – 122
30. Mistrafo – – – 126
31. Principoj – – – 131
32. La ŝlosita ŝranko – – – 136
33. Ĉu prunto aŭ donaco? – – – 141
34. Malbenita listo – – – 156
35. Po kiom? – – – 156
36. Perfekta bakado – – – 159
37. Sesa rakonto pri Afanti – – – 164
38. Ne staru tie! – – – 165
39. Ne facilas regi pupojn fadene – – – 170
40. Kara suga! – – – 175
41. Mi tro timas – – – 184
42. La fakturo de fraŭlino Gudula – – – 190
43. Kokino, mi, ĉu vere? – – – 202
44. Fina letero – – – 207

45. Postparolo – – – 212

Indekso – – – 214
</pre>

<!-- paĝo 216 -->

<hr/>

<p class="piednoto"><a name="p1" href="#r1"><sup>*</sup></a>) elpensi = fari, ne el io vera aŭ fakta, sed el siaj pensoj.</p>

</body>
</html>
