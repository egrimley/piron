<!DOCTYPE html PUBLIC "-//W3C//DTD XHTML 1.0 Strict//EN"
 "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="eo" xml:lang="eo">
<head>
<meta http-equiv="Content-Type" content="text/html; charset=UTF-8"/>
<title>Ĉu ŝi mortu tra-fike? (1982)</title>
<style type="text/css">
h1 { text-align: center; }
.tit { text-align: center; }
.ant { font-style: italic; }
h2 { text-align: center; }
.glosaro dt { font-weight: bold; }
.steleto { margin: 1ex; text-align: center; text-indent: 0; }
</style>
</head>
<body>

<!--
Dubindaj linifinaj dividstrekoj en originalo:
infan-aĝo
glute-karesado
fin-pafos
mens-funkcii
man-plato
kor-varmige
lum-korpo
fund-funde
pasiva-spekte
-->

<!-- paĝo 1 -->

<h1>ĈU ŜI MORTU
TRA-FIKE?</h1>

<!-- paĝo 2 -->

<div class="tit">

<p>ISBN 90 6336 027 4</p>

<p>Libro verkita en Esperanto</p>

<p>1-a eldono 1982</p>

<p>© Johán Balano, 1982</p>

<p>Presita en E.E.K.</p>

<p>D/2639/1982/7</p>

<!-- paĝo 3 -->

<p>Johán Balano</p>

<p>Ĉu ŝi mortu tra-fike?</p>

<p>Priseksa kaj prikrima fantaziaĵo</p>

<p>tk STAFETO</p>

<p>Antverpeno – La Laguna</p>

<p>1982</p>

</div>

<!-- paĝo 4 -->

<div class="ant">
<p>Ĉia simileco kun ekzistantaj personoj, landoj, institucioj
kaj instancoj devas esti rigardata kiel pure hazarda koin<!--
-->cido.</p>

<p>Ĉia simileco kun fikciaj personoj, elpensitaj de similnoma
verkisto, estas plene intenca. Tiun ŝtelon (aŭ ĉu prunton?)
li juĝu laŭ sia bontrovo.</p>
</div>

<!-- paĝo 5/6 -->

<h2>AVERTO</h2>

<p>Opinioj kaj sentoj pri sekseco kaj pri la demando, kion
oni nomu obscena, ege diferencas de unu popolo al alia.
Personoj, kiujn ŝokas krudaj priskriboj pri seksaĵoj, kaj al
kiuj ne plaĉas esti tiel ŝokataj, bonvolu ne legi ĉi tiun
verkon. Se, malgraŭ la averto, ili tamen fordonas sin al la
legado, ili plendu al si mem, ne al la eldonisto, al la aŭtoro
aŭ al oficialaj instancoj.</p>

<!-- paĝo 7 -->

<h2>GLOSARO</h2>

<p>Legantoj, kiuj ne klare komprenis, pri kio temas ĉi tiu verko,
verŝajne ricevos sufiĉan ideon pri ĝi tralegante la ĉi-sekvan
glosaron. Ĝi enhavas la radikojn uzatajn en la rakonto, kiuj ne
troviĝas en <i>Plena Vortaro</i> nek en ties <i>Suplemento</i>, aŭ kiuj tie
estas difinitaj alimaniere.</p>

<dl class="glosaro">
<dt>adoleski</dt><dd>esti en tiu vivperiodo, kiu venas post la infan<!--
-->aĝo, kaj estas karakterizita per la ekfunkciado
de la seksaj glandoj (PIV)</dd>
<dt>balano</dt><dd>la konusforma ekstremaĵo de la peniso (PIV)</dd>
<dt>batiko</dt><dd>metodo, precipe uzata en Javo, por tinkturi
ŝtofojn per koloraj desegnoj, vaksante sinsek<!--
-->ve la netinkturotajn partojn (PIV)</dd>
<dt>ejakuli</dt><dd>spermelĵeti (PIV)</dd>
<dt>ekzibi</dt><dd>elmontri siajn seks-organojn</dd>
<dt>elnorma</dt><dd>kiu eliras el la normoj, eksternorma, eksteror<!--
-->dinara</dd>
<dt>faluso</dt><dd>erektita peniso</dd>
<dt>fiki</dt><dd>sekskuniĝi (PIV)</dd>
<dt>filodendro</dt><dd>planto devenanta el ekvatora kaj tropika Ame<!--
-->riko, kun rampanta rizomo kaj fingrecaj folioj,
uzata en aliklimataj regionoj kiel ornama kres<!--
-->kaĵo enloĝeja</dd>
<dt>frustri</dt><dd>malhavigi al iu kontentiĝon de deziro, bezono
aŭ tendenco</dd>
<dt>glano</dt><dd>komuna nomo de la balano (ekstremaĵo de la
peniso) (PIV)</dd>
<!-- paĝo 8 -->
<dt>handikapito</dt><dd>kiun fizika aŭ mensa misformiĝo metas en iu<!--
-->rilate malsuperecan staton</dd>
<dt>kaco</dt><dd>homa peniso (PIV)</dd>
<dt>klimakso</dt><dd>plej supra punkto, apogeo (PIV); plej intensa
momento en travivaĵo</dd>
<dt>Polaroid</dt><dd>fotoaparato, el kiu la fotoj eliras, finfaritaj, post
mallonga en-aparata prilaborado (registrita
marko)</dd>
<dt>porna</dt><dd>pornografia</dd>
<dt>seksumi</dt><dd>havi seksan rilaton</dd>
</dl>

<h2>PRILINGVA RIMARKIGO</h2>

<p>Personoj, kiuj ankoraŭ legis neniun verkon el la »Ĉu«-serio de
Johán Valano, miros pri tiaj formoj kiel, unuflanke, <i>falús</i>,
<i>penís</i>, kaj, aliflanke, <i>rilate al sekse ludi</i>, <i>pro tro malsekigi</i>, ktp.
Tiuj estas ekzemploj el la dialekto de Sanktavalo, kie okazas
la eventoj ĉi-sube rakontataj. En tiu dialekto, oni de tempo al
tempo elizias la <i>o</i>-finaĵon de substantivo kaj tion signas, ne
per apostrofo, sed per dekstrakorna supersigno super la
vokalo de la silabo akcentata (<i>memór</i>=<i>memor’</i>=<i>memoro</i>).
Alia karakterizo de tiu dialekto estas, ke oni uzas infinitivon
post iu ajn prepozicio.</p>

<!-- paĝo 9 -->

<h2>1</h2>

<p>»Ĉu vi permesas, ke mi montru al vi mian penison?« li
demandis kun afabla rideto.</p>

<p>Ĝoja Karal atendis ion ajn, sed ne tion. Ili troviĝis en
ŝia kabineto en la Psikosociala Centro, kaj se estas vere,
ke multajn neordinarajn personojn ŝi tie renkontis, neniam
antaŭe ŝi alfrontis kazon similan.</p>

<p>Ŝi hezitis. Kelkaj homoj aspektas tiel strange, aŭ
havas en la okuloj brilon tiel diboĉan, ke oni pretigas sin al
ia pli malpli obscena konduto. Sed ne tiu ĉi. Li aperis tute
normala, se oni povas atribui normalecon al viro ekster<!--
-->norme ĉarma.</p>

<p>Tuj kiam, antaŭ kelkaj minutoj, la pordo malfermiĝis,
la unua rigardo al li jam akcelis ŝian koron. Ĉu li estis bela?
Laŭ la kutimaj kriterioj verŝajne ne, kvankam liaj trajtoj
certe estis regulaj. Li estis alta, sed ne impona. Li havis
belajn ŝultrojn, sed ne speciale larĝajn. Eble lia ĉarmo fon<!--
-->tis el la kuna ĉeesto de vizaĝo rafinita kaj de io tre seksa en
la fizionomio, eĉ en la sinteno.</p>

<p>Kaj ĝuste tiu ĉarmo baris la profesian reagon.</p>

<p>»Ĉu vi permesas, ke mi montru al vi mian penison?«
Kiam li prononcis tiujn vortojn, ŝi devus lin haltigi tuj,
dirante ekzemple: »Unue diru al mi, kiu vi estas, kiu sendis
vin al mi, kaj kial vi deziras, ke mi vidu ĝin.« Sed ŝi eĉ ne
pensis pri tio, ŝi tute ne povis pensi. Li estis tro alloga, lia
frazo venis tro neatendite; kaj senpense, sed kun koro for<!--
-->te batanta, ŝi rigardis lin nun.</p>

<p>Apenaŭ pasis kelkaj sekundoj, jam ŝi rigardis lin eĉ pli
ravite. Pantalono kaj kalsono estis for, kaj al la okuloj de
<!-- paĝo 10 -->
Ĝoja prezentiĝis la plej admirinda peniso el la tuta uni<!--
-->verso. Nu, estimata leganto, vi diros, ke peniso estas
peniso, kaj ke kiel ajn tiu povas diferenci de tiu ĉi, ne ekzis<!--
-->tas difinitaj normoj pri beleco ĉi-rilate. Eble Ĝoja estus
parolinta simile, antaŭe. Sed de ĉi-momente ne plu.</p>

<p>Denove ŝin tiklis la demando: kio, finfine, estas
allogo? Kial ĉi tiu peniso estas tiel kortuŝa? Ĝi havas nor<!--
-->malajn proporciojn, kaj formon tute kutiman. Ĝi ne estas
aparte granda, aŭ dika, aŭ specialkolora. Sed ĝi havas ...
ĉarmon.</p>

<p>»Vi havas belegajn femurojn!« ŝi aŭdis sin diri, iom
mire.</p>

<p>»Nu, kiam oni ludas futbalon ...« li modeste respon<!--
-->dis.</p>

<p>Efektive, eble ne la peniso per si mem kaŭzis la
impreson de ĉarmo, sed la fono, ĉe kiu ĝi pendis. La sen<!--
-->grasa ventro estis kvazaŭ invita, la muskolaj femuroj este<!--
-->tike harmoniaj, kaj la nigra bukla harzono kronis plej ŝike la
elegantan viraĵon.</p>

<p>»Ĉu vi bonvolus karesi ĝin?« li petis.</p>

<p>Ŝia mano iom moviĝis, kvankam ne percepteble. ’Mi
devas rezisti, mi nepre devas rezisti’, ŝi ekdiris al si. Kaj
frazo el ŝia trejniĝo revenis: ’Neniam allasu, ke konsul<!--
-->tanto psike manovru vin. Vi devas konservi la regadon
super la interrilato.’</p>

<p>Subite ŝi konstatis, ke ŝi staras proksime al li. Antaŭe
ŝi sidis trans la skribotablo, kaj dum ŝi penis regi sian
manon, ŝia korpo kvazaŭ memvole leviĝis kaj paŝis al li.</p>

<p>Ree ŝia mano moviĝis, sed ŝi tuj ordonis al ĝi halti. La
lukto estis ege malfacila. <i>Ĝi</i> estis tro bela. Ŝi sentis emon
ĝin karesi, ĝin kisi, teneri al ĝi.</p>

<p>Ŝi retropaŝis unu paŝon kaj finfine sukcesis forŝiri la
rigardon disde lia mirinda trezoreto. Li estis nun tute nuda.
Ŝi apenaŭ rimarkis, kelkajn minutojn antaŭe, ke li forpre<!--
[paĝo 11]
-->nas la ĉemizon. Ŝi trovis lin eĉ pli alloga. Li ne estis atleto,
nek dio greka, sed lia korpo tamen estis skulptita de
talenta artisto, kiu sciis harmoniigi la partojn, fajne desegni
la muskolojn, sen ilin tro emfazi, kaj kovri la tuton per haŭto
glata, senfalda, plaĉe sunbruna, kiu nenie elmontris eĉ
etan malperfekton.</p>

<p>»Kial vi ne klarigas al mi vian problemon?« ŝi deman<!--
-->dis, retrovante iom da trankvilo.</p>

<p>»Se vi ne karesos ĝin, vi ne komprenos,« li enigme
rebatis.</p>

<p>Refoje ŝiaj sentoj kirliĝis. Unuflanke, ŝi subite emis
eksplodi per rido, tiel komika la situacio ekaperis al ŝi. Sed
samtempe ŝin invadis ondo de indigno. ’Ĉu li prenas min
por ĉiesulino?’ ŝi pensis. Kaj dume ŝi fone perceptis kva<!--
-->zaŭ honte sian deziron kisi tiun senkomparan pendaĵon,
masaĝi tiun ventron, senti ĉe la vangoj, nazo, lipoj la firme<!--
-->con de tiuj futbalistaj kruroj.</p>

<p>Kaj jen, strange, la psika ŝtormo subite paciĝis, kiam
ŝi levis la rigardon elde lia subventro vizaĝen. Ŝiaj okuloj
kroĉiĝis al liaj, kaj ambaŭ samsekunde ridetis.</p>

<p>»Klarigu do, kial mi ne povos kompreni,« ŝi petis
amike.</p>

<p>Li levis la ŝultrojn.</p>

<p>»Ĉar vi ne kredos min.«</p>

<p>»Pro kio?«</p>

<p>Lia rideto estis for. Pentriĝis sur lia vizaĝo nur pro<!--
-->funda malĝojo.</p>

<p>»Ĉu vi estas ligita per profesia sekreto?« li demandis.</p>

<p>»Kompreneble. Tiel estas nialande por psikologoj.«</p>

<p>Post momenta silento ŝi konsilis:</p>

<p>»Revestu vin, kaj ni procedu bonorde. Mi devas noti
viajn nomojn, adreson, aĝon, ktp. Kaj vi trankvile rakontos
al mi, kio estas via psikologia turmento.«</p>

<p>»Ne. Mi jam provis rakonti. Al kuracistoj, al kuracis<!--
[paĝo 12]
-->tino.« Li paŭzis. »Ne funkciis, ĉar ŝi estis malbela,« li aldo<!--
-->nis mistere. Li ĵetis al Ĝoja sentoplenan rigardon kaj daŭri<!--
-->gis: »Kun vi povus funkcii, ĉar vi estas tre plaĉa. Sed tiu
kuracistino havis severan mienon. Kiam ŝi palpis mian
penison, ĝi ŝrumpis, fariĝis eta-eta, sulkita kiel maljunula
frunto. Ĝi timis ŝin. Vin ĝi certe ne timos.« Lia voĉo alprenis
plorepetan tonon. »Tuŝu ĝin, aŭ almenaŭ ĝin tanĝu, mi vin
petegas.«</p>

<p>»Kial vi ne simple rakontu? Eble mi estas pli kompre<!--
-->nema ol tiuj personoj, kiujn vi antaŭe konsultis.«</p>

<p>»Ne ’eble’, sed ’certe’. Mi fakte elektis vin, ĉar oni diris
al mi, ke vi estas sincera kaj honesta kun vi mem. Tial vi
jam konas la respondon: se mi estus nur rakontinta, ĉu vi
estus sentinta ...?«</p>

<p>»Sentinta kion.«</p>

<p>»La deziron min palpi, manpremi mian viraĵon, ĝin
enlasi en vin ...«</p>

<p>Ĝojan reinvadis la animŝtormo. Li pravis. La magne<!--
-->tan efikon de lia sekseco eĉ nun ŝi nur pene sukcesis
superi. Ŝi alproksimiĝis al li.</p>

<p><br/></p>

<p>»Mi petegas vin,« li reparolis, »aŭskultu, kion mi volas
diri. Ne forĵetu min kiel ĉiuj aliaj. Mi ne deziras kuŝi kun vi.
Mi ne deziras, ke vi ĝuigu min. Mi nur deziras montri. Oni
diris al mi, ke vi havas fortan volon. Tial mi pensis: certe ŝi
kapablos rezisti la deziron, kaj min helpi. Eble vi eĉ ne
bezonas tuŝi min. Nur metu la manon tute proksime kaj
faru karesajn gestojn ĉirkaŭ ĝi. Eble tio sufiĉos.«</p>

<p>Sed Ĝoja sciis, ke tio postulus superhoman forton.
Jam ŝiaj manoj sterniĝis sur liaj genuoj, kaj malrapide,
malrapide supreniris sur la fortikaj femuroj, cele al la trezo<!--
-->reto.</p>

<p>Ŝi sentis, ke ŝi ne povos eviti ĝin atingi; ĝi ja estis tro
alloga. Ke ŝia karesado longe, longe rondiris ĉirkaŭe, ans<!--
[paĝo 13]
-->tataŭ ĝin kapti tuj, tion kaŭzis, ne la forta volo ĵus priparo<!--
-->lita, sed nur instinkta emo eksciti plej intense per aliro
nerekta.</p>

<p>Eksciti lin ŝi sukcesis, evidente. Kaj tiam ŝi kompre<!--
-->nis. Ŝi retropaŝis, hororplena. Eĉ dum tiu malrapida
retroiro, lia ekscitiĝo kreskis, kreskis.</p>

<p>»Jen,« li simple diris.</p>

<p>Ŝi nur rigardis senvorte, kvazaŭ idiotigita.</p>

<p>»Kio venkos, ĉu la deziro, ĉu la timo?« li demandis
kun malĝoja esprimo.</p>

<p>Ŝi enspiris malrapide, por ke la pulmoj ĝisfunde ple<!--
-->niĝu, kaj longe elspiris. Unufoje, dufoje, trifoje. Nur tiel ŝi
komencis akiri regadon super si.</p>

<p>»Ĉu timo? Ĉu deziro?« ŝi fine eĥis. »Jes, ambaŭ
luktas en mi. Sed feliĉe mi sentas, ke mi iom post iom eli<!--
-->ĝas el la sorĉo. Mi refariĝas mi mem. Jes, ni bezonas pri<!--
-->paroli vian problemon. Kvankam mi ankoraŭ ne povas for<!--
-->preni miajn okulojn disde ...«</p>

<p>La vorto mankis al ŝi. Por 48-centimetra erektaĵo
neniu neologismo jam estis proponita.</p>

<!-- paĝo 14 -->

<!-- paĝo 15 -->

<h2>2</h2>

<p>»Vi estas tute pala!« policano Jano Karal diris al sia
edzino, psikologino Ĝoja. »Ĉu vi ne sentas vin bone? Mi
devus ne priskribi tiujn terurajn detalojn. Sed ĝenerale vi
ne tiom identigas vin kun la viktimo.«</p>

<p>Ĝoja ne povis respondi.</p>

<p>»Tiuj seksaj atencoj,« li daŭrigis, »troviĝas inter la kri<!--
-->moj, kiuj plej naŭzas min, ĉefe kiam temas pri ripeta
farado, kiel ĉi-kaze. Ĉiumonate je nokto plenluna! Verŝaj
ne tiu krimulo estas viro sekse ne plene kapabla, kiu ne nur
strangolas sian viktimon, sed krome trovas ian kompen<!--
-->san, sadisman plezuron en la fakto enŝovi en ties korpon
tubon tiel longan kaj dikan, ke ĝi nepre vundos ŝin.«</p>

<p>Ĝojan tiu novaĵo teruris. Ŝi memoris la konversacion
kun tiu stranga kliento, Ĝim Juga, kiu senvestigis sin en ŝia
kabineto de la Centro Psikosociala. Ŝi memoris, kiel li
rakontis pri sia plurfoja sonĝo: ›Mi seksumas kun virino, mi
enŝovas min tute en ŝin, ĉar mi tiom deziras iri ĝisfunde,
sed mia organo estas tro dika, tro longa, ĝi dolorigas, kaj ŝi
komencas krii. Tiam, por silentigi ŝin, kvazaŭ reflekse,
miaj manoj kaptas ŝian gorĝon, kaj premas, premas, pre<!--
-->mas ĝis fine mi vekiĝas, ŝvitkovrita. Ĉu estas vere, ke iu
psikoterapio povus min resanigi el tia prem-, jes, tute laŭ<!--
-->vorte premsonĝo?‹</p>

<p>Ĉu eblus ke ...? Tri hipotezoj prezentiĝis al ŝia menso:
(1) Tio estas tute simple sonĝo esprimanta deziron per<!--
-->fekte kompreneblan ĉe juna viro sekse normale potenca
kaj kun tiel ĝena falusa trograndeco; (2) li havas tute disigi<!--
-->tan personecon, kaj nekonscie, nokte, iras de tempo al
<!-- paĝo 16 -->
tempo kontentigi sian ĝu-bezonon ĉe virinoj, kiujn li poste
strangolas, sed lia normala personeco pri tio tute ne
memoras; similaj kazoj, kvankam maloftaj, ja estas kona<!--
-->taj al la faka literaturo; (3) li efektive tiel murdis virinojn, tute
konscie, pro la kaŭzo, kiun la sonĝo priskribas: silentigi;
nesciante, kiel liberigi sin de tiu katastrofa emo, li venis al
psikologino, sed ĉar li ne kuraĝis sincere konfesi sian
faron, li prezentis ĝin subforme de sonĝo.</p>

<p>Kaj nun, Jano mencias detalojn, kiuj perfekte kon<!--
-->gruas kun la tria. Ĉu Ĝim Juga estas la plenluna krimulo?
Kiel terure, ke pro tiu diabla profesia sekreto, ŝi ne rajtas
diskuti la aferon kun la edzo!</p>

<p>»Mi petas vin, ĉesu,« ŝi diras, kun vizaĝo ĉifonita, »mi
ne elportas ĉi tiun koversacion.«</p>

<p>Jano rigardas ŝin sindemande. Delonge li kutimas
rakonti al ŝi detalojn pri siaj enketoj, kaj neniam ŝi montri<!--
-->ĝis tiel sentema. Ĉu io speciala okazis?</p>

<!-- paĝo 17 -->

<h2>3</h2>

<p>Da viraj iloj Aminda Glor vidis tiel abunde en sia vivo
profesie dediĉita al la seksa ĝuo de amordezirantoj, ke ŝi
delonge ĉesis kredi je la ebleco ricevi surprizojn tiurilate.
Ĉiaspecaj venis al ŝi: longaj malgrasaj kiel piptuboj, dikaj
aferoj pendantaj oblikve, etaj butonetoj provantaj sin kaŝi
en la apuda veprejo, belaĵoj kun inteligenta kapo, kiuj en
unu sekundo ekstaras firmastange, pezaj glanoj kroĉitaj al
molaj kolbasetoj, kiujn duonhoro da pritrakto ankoraŭ ne
sukcesas veki, jes, la listo povus daŭri longe kaj vi povus
nomi iun ajn eron el ĝi: ŝi posedis ĝin en sia memoro.
Tamen, tiutage...</p>

<p>La tago estis varia, kiel kutime. Plaĉa estis la unua
kliento, unu el tiujn embarasitaj junuloj, al kiu ŝi povis
tutkore patrini.</p>

<p>Aminda Glor ne konis la precizan sencon de la vorto
»psikoterapiisto«, sed, eĉ se ŝi ne povus tion vortigi al si, ŝi
inkluzivis sin en tiun noblan profesion. Viroj ja travivas
ĉiajn moralajn, psikajn aŭ mensajn turmentojn, kiujn ili
bezonas rakonti al persono kapabla amike aŭskulti, post
aŭ dum kio ili bezonas fizikan malŝarĝon de la nerva stre<!--
-->ĉiĝo, ĉu ne? Ŝi havigis al ili kaj la atentan orelon kaj sian
tutan sperton de seksa malŝarĝistino. Kaj ŝi ne dubis pri
tio, ke kaŭzante tiom da malsteĉiĝoj, ŝi alportas al la socia
vivo meritplenan kontribuon.</p>

<p>Ekzemple tiu junulo, kiu estis hodiaŭ ŝia unua kliento,
verŝajne kondutos de nun kun freŝa kaj valora memfido.
Kiel timema li estis, kiam ŝi malfermis la pordon! Kiel sin<!--
-->ĝene li nudigis sin! Kiel mizere lia kaceto ŝrumpis, kvazaŭ
<!-- paĝo 18 -->
rifuzante montri sin! Sed ŝi sciis trovi la trafajn vortojn, fari
la ĝustajn gestojn, helpi lin konfesi sian kompletan man<!--
-->kon de sperto... Kiam lia ŝprucigilo funkciis tuj, pro troa
ekscitiĝo, eĉ antaŭ ol penetri, kaj li ekploris kiel frustrita
bebo, ŝi sciis redoni al li kuraĝon, kaj akceptigi al li, ke nur
fanfaronoj pretendas sukcesi unuaprove, kvazaŭ eblus
lerti sen lerni, kaj lerni sen mistrafi. La duan provon ŝi ŝatis:
helpante lin sukcesi, ŝi faris el li viron.</p>

<p>La sekvanta kliento prezentis kun tiu plej malplaĉan
kontraston. Maljuna, malbela, malpura, li odoris aĉe kaj
riproĉis <i>ŝin</i>, ke li ne kapablas erekti. Vane ŝi aplikis ĉiujn
rimedojn de la profesio. Li daŭre tro molis por povi penetri.
Kaj kiam li fine devigis ŝin mane kaj buŝe konduki lin al kli<!--
-->makso, li eĉ aŭdacis grumbli pri la prezo.</p>

<p>»Sankta Maria Magdalena!« kriis Aminda Glor – kiu
kutimis dividi siajn zorgojn kun tiu ekskolegino – post
kiam la fi-kaculo kaj fik-aĉulo foriris. »Havigu de Dio, ke
venu al mi nur viroj kun bona firma stango!«</p>

<p>La humuron de Sankta Maria Magdalena ŝi tute ne
antaŭvidis.</p>

<p><br/></p>

<p>»Permesu, ke mi fotu vin,« ŝi diris admire al la nuda
viro, kiu staris antaŭ ŝi.</p>

<p>Ĉe lia jesa rideto, iom malĝoja, ŝi prenis sian Pola<!--
-->roid-aparaton. Neniam antaŭe ŝi vidis viron kun tiom da
ĉarmo, neniam antaŭe ŝi vidis amilon tiel allogan, tiel har<!--
-->monie skulptitan ĉe fono de malgrasa, muskola ventro, kaj
de fortikaj femuroj.</p>

<p>»Mi ĝojas, ke vi venis al mi, sed mi ne komprenas,« ŝi
diris. »Kun tia aspekto, vi povas havi senpage ĉiujn knabi<!--
-->nojn, kiujn vi deziras. Mi ĝenerale utilas nur por tiuj, kiuj ne
trovas mem.«</p>

<!-- paĝo 19 -->

<p>»Mi havas problemon,« li respondis, sidiĝante sur la
randon de l’ lito.</p>

<p>»Kiel vi nomiĝas, karulo? Diru al mi. Mi ŝatas rilati per<!--
-->sone kun miaj klientoj. Kaj poste ni pritraktos vian proble<!--
-->mon, tute trankvile.«</p>

<p>Ŝi parolis per sekuriga voĉo, senvestigante sin, kaj
ekkaŭrante sur la plankon inter liaj kruroj. ›Espereble li ne
estas impotenta‹, ŝi diris al si; ›estus tro domaĝe ĉe tia
bela besto‹.</p>

<p>»Mia nomo estas Ĝim, Ĝim Juga, se vi volas ĉion scii,
kaj mia problemo estas ke ... nu ... Mi neniam seksumis
kontentige.«</p>

<p>»Do vi venis al la ĝusta adreso. Mi ...« La frazon ŝi ne
daŭrigis, ĉar ŝi komencis mordeti al li la internan flankon
de femuro, proksimiĝante pli kaj pli al la ingveno. Ŝia
vango tuŝis lian viraĵon, kio plaĉe ekscitis lin. Li metis la
manojn al ŝiaj ŝultroj kaj poste sur ŝiajn mamojn, iom tro
pendantajn laŭ lia gusto, sed tamen agrable palpindajn.</p>

<p>»Kun mi vi certe sukcesos,« ŝi diris, kaj, observante
lian ekŝveliĝon, ŝi aldonis, senpeziĝe: »Vi ja ne estas
impotenta.«</p>

<p>»Mi ne sukcesos kun vi, kiel vi tuj vidos,« li respondis.
»Mi ne venis por havi plenan kontentiĝon, neeblan mia<!--
-->kaze, sed por submeti fakan problemon al fakulino.«</p>

<p>»Aŭ fikan problemon al fikulino?«</p>

<p>Ili kune ridis, ŝi ĝoje, li iom pezkore.</p>

<p>»Kio estas via fikfaka problemo?« ŝi demandis kun
tono de persono kompententa, tuj kapabla trovi solvon.</p>

<p>»Vi tuj vidos,« li rebatis. Estis unu el tiuj maloftaj tagoj,
kiam li erektis malrapide. Lia ilo impresis plena, sed ĝi
ankoraŭ celis pli planken ol plafonen. Ŝi kisis ĝin, kaj per la
lango laŭiris la balanan kronon. Li sentis fortan emon meti
la manojn al ŝia nuko kaj trudi al ŝi enbuŝan penetron, sed
<!-- paĝo 20 -->
per grandega mobilizo de sia volpovo li repuŝis ŝin, kriante
plengorĝe: »Ne!«</p>

<p>La puŝo estis tiel forta, ke ŝi falis malantaŭen.</p>

<p>»Ej! Kion vi ...?« ŝi komencis, kolerete, sed, dum ŝi
realprenis pli komfortan sidan pozicion, ŝia rigardo revenis
al lia interfemuro.</p>

<p>»Diable!« ŝi ekkriis, fascinite de tiu elstaraĵo, kiu
preskaŭ atingis la nivelon de liaj ŝultroj. »Ĉu ...ĉu vere ...?«</p>

<p>»Nun vi vidas mian problemon,« li diris.</p>

<p>»Ĉu ĝi estas reala?« ŝi demandis, pli al si ol la sia
kunulo, kaj ŝi ekkaptis ĝin mane, por kontroli, kaj tiu eks<!--
-->cita tuŝo gajnigis al la staraĵo unu aŭ du centimetrojn.</p>

<p>»Vi ne imagas, kiel terure estas por mi,« li konfesis.
»Mi treege forte deziras vin, nun, sed ...«</p>

<p>»Sed mi simple rifuzos enigi tion en min, ĝi min ŝirus.«</p>

<p>»Kompreneble. Tamen mi sopiras al orgasmo envi<!--
-->rina. Mi deziras ĝui, kaj ne nur masturbe. Eniri nur parte ne
estas kontentiga solvo. Temas pri reflekso, ĉu ne? Alme<!--
-->naŭ ĉe mi. Je la lasta minuto, tuj antaŭ ol mi kulminos, mi
volas premi la virinon al mi, senti mian ventron kaj bruston
ĉe ŝiaj ventro kaj brusto, penetri ŝin ĝisfunde, ke la bazo de
mia ...afero ...tuŝu ŝian pordeton, sed tio ne eblas sendo<!--
-->maĝe.«</p>

<p>Ŝi ne parolis. Ŝi nur povis fikse kontempli tiun mirinda<!--
-->ĵon. Ŝiaj sentoj estis miksitaj. Ŝi, kiu preskaŭ neniam sen<!--
-->tis deziron al viro – ŝia profesio ŝin ja saturis – perceptis
en si inklinon longe seksludi kun ĉi tiu junulo, sed sam<!--
-->tempe ŝi terure timis, ke li dolorigus ŝin.</p>

<p>»Kaj krome vi estas tre alloga!« ŝi flustris.</p>

<p>»Ĝuste,« li respondis tute nature. Li estis videble viro
tre spontana, nekomplika, realisma, ĉe kiu forestis ĉia
falsa modesteco. »Jes, mi estas alloga, kaj tio eĉ pli kom<!--
-->plikas la problemon. Junulino kroĉiĝas al mi, invitas min,
komprenigas al mi sian deziron kunkuŝi ...Se ĝi nur estus
<!-- paĝo 21 -->
same longa ripoze, ili ektimus tuj, kiam mi senkalsoniĝas.«</p>

<p>»Tio estas la tikla fenomeno,« ŝi konsentis. Ŝi rigardis
la foton, kiun ŝi faris komence per la Polaroid. »En la trank<!--
-->vila stato, ĝi estas tre bela, sed ne speciale longa aŭ dika,
dum nun ...«</p>

<p>Li ekkuŝis sur la liton, kaj ŝi apude. Lia paliso diagona<!--
-->lis direkte al la loko, kie, malantaŭ lia kapo, la muro trafis la
plafonon.</p>

<p>»Kion mi faru?« li demandis.</p>

<p>»Ĉu eble kirurgio?«</p>

<p>»Ne. Mi konsultis plurajn kuracistojn. Neniu kredis
min. Mi ne sukcesis erekti antaŭ ili. Ial blanka kitelo efikas
imprese al mia bubeto. Krome, temas pri erektopovo, ne
pri misformo organa. Kirurgio neniel helpus.«</p>

<p>Ŝi pripensis momente.</p>

<p>»Mi submetos la kazon al nia seminario,« ŝi fine diris.</p>

<p>»Seminario?«</p>

<p>»Jes. Kun kelkaj koleginoj, ni renkontiĝas regule por
pritrakti diversajn aspektojn de la profesio, i.a. teknikajn
problemojn. Tial ni ĉiuj aĉetis kaj uzas de tempo al tempo
Polaroidon. Malofte mi faras foton por la simpla plezuro,
kiel mi faris, kiam mi unue vidis vin nudan. Mi devos foti vin
nun, aliel ili min ne kredos. Ni faru ĝin tuj. Ne taŭgus, se
falus la falús.«</p>

<p>»Sed ankoraŭ ne penis la penís!«</p>

<p>Ili ridis.</p>

<p>»Ekstaru,« ŝi instrukciis. »Mi fotos vin profile. Atendu,
mi iomete restimulu ĝin mane, ĝi jam refaletas.«</p>

<p>Ŝi fotis lin plurfoje, laŭ diversaj anguloj. Kolorfotoj ili
estis, kaj tre belaj. Ŝi metis ilin sur la komodon.</p>

<p>»Vi venis viziti fakulinon por diskuti pri problemo, sed
tamen mi ne ŝatus, ke vi forlasu min sen ricevi vian plezu<!--
-->ron. Kion vi volas, ke mi faru?«</p>

<p>Lia voĉo fariĝis kvazaŭ nokta-kaverna.</p>

<p>»Mi timas.«</p>

<!-- paĝo 22 -->

<p>Ili staris front-al-fronte kaj lia rigardo laŭiris esplore
ĉiujn partojn de ŝia korpo. Eĉ se tro lacaj, la mamoj efikis
ekscite, kaj la maldika talio, la plata ventro, la riĉaj koksoj,
la perfekteco de la kruroj igis lin pli kaj pli avida. Lia vireco
streĉiĝis maksimume, kaj la dikeco, duobla ol ĉe norma<!--
-->lulo, ĉi-foje eĉ pli impresis Amindan ol la nekredebla lon<!--
-->geco.</p>

<p>»Mi deziras vin,« li diris obtuze, kaj ŝi ektimis.</p>

<p>Unu el la karakterizoj de Aminda Glor estis ŝia sana
prudento. Ŝi fulme pensis: ›Se mi staros antaŭ li, kaj li ne
kapablos subpremi sian deziron, mi suferos. Mi do ĝuigu
lin de malantaŭe‹. Pensite, farite: jen ŝi staris malantaŭ li,
premante siajn mamojn al lia dorso, dum ŝiaj manoj
komencis karese palpi lian bruston, lian ventron, lian
pilksakon, kaj la longan, varman teleskopon rigide direkti<!--
-->tan al la rando de l’plafono.</p>

<p>Ĝue, li kurbigis la dorson, kaj ŝi adaptiĝe kurbigis sin.
Li rerektiĝis, kaj ankaŭ ŝi. Ŝi gluiĝis al li, kaj dum ŝiaj manoj
lerte kaj sperte esploris lian antaŭon, ŝiaj lipoj kisis liajn
nukon, ŝultrojn, dorson kaj ŝiaj dentoj lin mordetis.</p>

<p>»Dankon!« li diris kun volupta nuanco en la voĉo.</p>

<p>»Kial vi danku min?«</p>

<p>»Ĉar vi havis la brilan ideon veni malantaŭen. Se
ne ...« Li lasis la frazon ŝvebi, preskaŭ minace.</p>

<p>»Ĉu vi ne estas tro frustrita, ke vi ne eniĝas en inon?«</p>

<p>Li metis siajn manojn malantaŭen, por koks- kaj glute-<!--
-->karesado.</p>

<p>»Jes ja, mi estas frustrita. Sed via masaĝo estas tre
plaĉa, la tuŝo de via varma korpo estas tre plaĉa, kaj la
penso, ke mi ne vundos vin, estas ankoraŭ pli plaĉa. Kie
estas la banĉambro?« li abrupte demandis.</p>

<p>Ŝi kaptis lian faluson kaj ĝin iom turnis, direkte al
pordo.</p>

<!-- paĝo 23 -->

<p>»Sekvu la vojmontrilon,« ŝi ride sentencis. »Kia deli<!--
-->kateco! Vi ne volas malpurigi miajn tukojn, ĉu?«</p>

<p>»Se vi nur scius!« li respondis enigme.</p>

<p>Kiam li ekpaŝis antaŭen, ŝi saltis sur lian dorson, sed
eĉ en tiu pozicio ŝia profesia konscienco ne forlasis ŝin: ŝi
stimulis la mirindaĵon per siaj kalkanoj kaj piedfingroj.</p>

<p>»Hót, Hót, virĉevalo!« ŝi ekkriis kun infana amuziĝo.</p>

<p>Sed tuj en la banĉambro ŝi reprenis la antaŭan pozi<!--
-->cion, t.e., ĉi-kaze, la malantaŭan. Dum unu mano kares<!--
-->premis lin laŭ la tuta longeco, la alia sperte koncentriĝis ĉe
la ilkapo.</p>

<p>Multegajn virajn orgasmojn Aminda perceptis en sia
kariero, kaj en si, kaj ekstere, sed tian ĉi ŝi neniam spertis.
Li fleksis la genuojn, kurbigis la spinon, enŝovis en sin la
ventrajn muskolojn tiel forte, ke ŝajnis, kvazaŭ la abdo<!--
-->mena haŭto baldaŭ tuŝos la lumban, kaj samtempe
antaŭenpuŝis sian gigantan rostron tiel triumfe, ke krede<!--
-->blus, ke ĝi ĉi-foje tuŝos la plafonon. Spasme ĝi ekpafis,
repafis, pafadis, dum Aminda sin demandis, ĉu iam ĝi fin<!--
-->pafos. La fonto aperis neelĉerpebla.</p>

<p>Kia grandioza ŝpruco! La amsuko eliĝis kiel vaporo el
malnova lokomotivo, ŝmirante la plafonon kaj la kahelajn
murojn ĉirkaŭ la banujo. Kiel ĉe la fina bukedo de fajraĵo,
en kiu ĉiu pafo lanĉas en aeron, laŭ rapida sinsekvo,
perlojn elegante refalantajn, Ĝim Juga disspermis kun
potenco defianta la imagon. Jes, nekontesteble, tiu mal<!--
-->avaro estis grandioza.</p>

<p>»Mi petas vian pardonon,« li diris, »tiu muro estas tute
malpura nun.«</p>

<p>»Ho, Ĝim!« ŝi respondis, kaj ŝi kisis lian flankon.</p>

<p>Li ekprenis la duŝtubon por akvoŝpruce purigi.</p>

<p>»Lasu,« ŝi diris. »Mi lavos tion, kiam vi estos for.
Estas mia tasko, ne via. Estis fenomena spektaĵo. Kaj mi
dankas pri via ideo veni ĉi tien, purigi la litĉambron estus pli
komplike.«</p>

<!-- paĝo 24 -->

<p>»Vi estas bonkora,« li komentis. »Mi dankas, ke vi
gluiĝis al mi malantaŭe. Tiel mi ne riskis trabori vin.«</p>

<p>»Mi ne forgesos vian problemon. Kompatinda,
neniam plenĝua belulo!«</p>

<p>Kiam li forlasis la loĝejon, ŝi profunde ĝemspiris,
skuante kompate la kapon.</p>

<!-- paĝo 25 -->

<h2>4</h2>

<p>Ankaŭ Jano Karal skuis al si la kapon, dum li endosie<!--
-->rigis la raporton. Murdita troviĝis plia juna virino, same
sadisme prilaborita per iu stangforma objekto tro dika kaj
tro longa por virina ingo, kiel en la antaŭaj kazoj. La analizo
de la etaj restaĵoj de spermo konfirmis, ke la sama viro
antaŭe (aŭ ĉu poste?) uzis tiun virinon por seksa ĝuo kiel
en la antaŭaj kazoj. Aŭ almenaŭ viro el la sama sango<!--
-->grupo. La spermlasaĵoj, kune kun la etaj viraj pubharoj,
espereble foje helpos identigon, sed necesus unue ke
spurvojo malfermiĝu.</p>

<p>Jano pasigis sian vivon meze de la plej malbelaj
aspektoj de la homa naturo. Tamen ĉi tiu lin speciale naŭ<!--
-->zis. Nu, kion fari? Li nur povis daŭrigi la enketon.</p>

<!-- paĝo 26 -->

<!-- paĝo 27 -->

<h2>5</h2>

<p>»Naŭmil usonaj dolaroj aŭ dekok mil svisaj frankoj
monate!« ekkriis al si Ĝim Juga.</p>

<p>Tio estis nekredebla. Sed ĉu oni faras tiajn ŝercojn?
La leterpapero ŝajnis aŭtenta. Li relegis la leteron.</p>

<p>Ne estis dubo. Tiu araba emirlando proponas al li
9000 usonajn dolarojn monate por trejni ties futbalan tea<!--
-->mon. Sed li ne estas fama! De kie ili ricevis liajn nomon kaj
adreson? Kial ili sin turnas al li?</p>

<p>Li ne sciis, ĉu akcepti la proponon aŭ ne. Komprene<!--
-->ble tiu sumo estis giganta, kompare kun lia nuna salajro de
simpla elektristo, sed kion tio kaŝas? Kaj ĉu li elportus la
klimaton, la etoson, la malproksimecon for de ĉio ŝatata?</p>

<p>Tremamane li prenis la telefonon. Almenaŭ li akcep<!--
-->tos la menciitan rendevuon, eĉ se nur por informiĝi pli.</p>

<p>Kiam, du tagojn poste, laŭ la ricevitaj instrukcioj, li
sonorigis ĉe la pordo de la privata vilao, kie loĝas la amba<!--
-->sadoro, li ne sentis sin tre komforte.</p>

<p>Li ne kutimis rilati kun tia medio, kaj ĝi impresis lin.
Krome, la tago estis varmega, kaj li, kiu preskaŭ neniam
surmetis kravaton, trovis malagrabla la fermitan kolumon.</p>

<p>Ĉefservisto bonvenigis lin kun granda ĝentileco. Li
kondukis lin al atendoĉambro, klarigante, ke bedaŭrinde la
ambasadora moŝto pro oficialaj devoj iom malfruos, sed
ke dume la estimata gasto ne hezitu drinki el la bufedo,
kiom ajn li deziros, kaj rigardi la televidon aŭ eĉ vidkase<!--
-->don, se tio al li plaĉos. La ĉefservisto montris, kiel simple
estas funkciigi la aparaton, kaj kie la bendoj troviĝas.</p>

<!-- paĝo 28 -->

<p>Ĝim verŝis al si glason da biero kaj foliumis magazi<!--
-->non, kiu tie troviĝis. Post minuto, li ŝaltis la televidon, sed je
tiu horo neniu programo kaptis lian atenton. Li malofte uzis
vidregistran aparaton, kaj, sentante sin nerva, pensis, ke
eble la relativa noveco de tia maŝino agos trankvilige. Li
enmetis kasedon, hazarde elektitan, ŝaltis la aparaton, kaj
turnis la rigardon al la ekrano.</p>

<p>Estis treege varme en tiu malvasta ejo, kaj li senjaki<!--
-->gis sin. La kasedo ne estis tre interesa: ne estis sono (aŭ li
ne sukcesis funkciigi ĝin) kaj vidiĝis nur du viroj manĝantaj
kun virino en luksa restoracio. Li forprenis la kravaton. Sur
la ekrano nun la triopo troviĝis en dormĉambro kaj la du
viroj ride komencis senvestigi la knabinon.</p>

<p>›Erotikaĵo!‹, li pensis, ›Aŭ pli ĝuste pornaĵo‹. Oni diris
al li antaŭe, ke riĉaj araboj tre ŝatas tiajn spektaĵojn, sed li
neniam imagis, ke li foje havos okazon partopreni en ilia
plezuro.</p>

<p>Ŝvito komencis perli sur lia frunto. La varmo estis
neeltenebla. Li malfermis tri butonojn de sia ĉemizo kaj plu
rigardis la ekranon. Estetike ne bela, nek valora kulture, la
filmo tamen estis ekscite atentokapta. Li sentis ian rigidi<!--
-->ĝon inter la femuroj.</p>

<p>Li konis sin, kaj saĝeco volus, ke li haltigu la progra<!--
-->mon. Sed ...nu ...li diris al si: ›Fino baldaŭ venos‹. Fakte, la
programo estis longa, kaj planita por redoni viglon eĉ al
plej laca maljunulo. Dume, la rigidiĝo kreskis tiagrade, ke li
devis ŝovi la manon en la kalsonon por reorienti la klabon
supren, kien ĝi povu senbare altiĝi; aliel, la streĉo fariĝus
dolora, kaj danĝera por la pantalono.</p>

<p>En la apuda ĉambro, la ambasadoro kaj lia sekretario
rigardis tra spegulo sen-stantega.</p>

<p>»Ĉu vi vidis?« la moŝto diris al sia helpanto.</p>

<p>»Jes. Li devis meti ĝin tiel, ke ĝi povu kreski sen ren<!--
-->konti ĝenon. Via sistemo belege efikas. Vi havis tre bonan
ideon ankaŭ antaŭvidi hejton.«</p>

<!-- paĝo 29 -->

<p>»Rigardu!« libidplene susuris la ambasadoro. »La
serpento rapide stariĝas sub lia ĉemizo. Pro la zono ĝi ne
povas oblikvi. Baldaŭ ĝia kapo montriĝos, kie li malbutonis
la ĉemizon. Jen! Rigardu, kiel dika ĝi estas!«</p>

<p>»Miaopinie, nun estas la ĝusta momento, se via
ambasadora moŝto plu deziras ...«</p>

<p>»Vi pravas. Ek! Mi iru!« Kaj la moŝto ekstaris.</p>

<p>Li paŝis senbrue al la tuj apuda ĉambreto, kie Ĝim
kontemplis la erotikan programon. La pordo, bonege
oleita, malfermiĝis silente. Ĉiaokaze, bruon Ĝim eble ne
aŭdus, tiel absorbita li estis. La pornaĵo komplete forgesi<!--
-->gis al li, kie li estas, kaj kial.</p>

<p>»Sinjoro Juga!« ekparolis malantaŭ li treniĝa voĉo.</p>

<p>Ĝim surpriziĝe skuiĝis. Li ne havis la tempon turni sin,
nek rebutoni la ĉemizon, jam la ambasadoro staris antaŭ
li.</p>

<p>»Ne timu, ne embarasiĝu,« admonis milde la moŝto,
indikante la elĉemizan balanon per grasa montrofingro.
»Mi venigis vin pro ĝi. Venu al mia kabineto. Mi estas la
ambasadoro de Zob el-Ĝemal.«</p>

<p>Rebutoninte la ĉemizon, Ĝim, tro perturbita por pensi,
reprenis sian jakon kaj aŭtomate sekvis la ambasadoron.
La ĉambro estis vasta, kun moderna meblaro. Sur larĝa
skribotablo troviĝis dika libro, dosieroj kaj ĉiaj dokumentoj.
La temperaturo estis agrable malvarmeta. Invitite de sia
gastiganto, Ĝim eksidis en profundan ledan apogŝegon. Li
honte konsciis pri la nekaŝebla faluso, kiu, ŝajne, rifuzis
nun moliĝi.</p>

<p>»Espereble vi pardonos mian etan ruzon,« voĉis la
moŝto. »Mi intence lasis vin atendi en varmega ĉambro,
kie la sola distraĵo estis erotikaj vidkasedoj. La spegulo en
tiu ĉambro ne havas stantavolon, tiel ke mi povis observi
vin de ĉi tie, nevidate. Vi agis ekzakte laŭ mia espero,
kaj ...«</p>

<!-- paĝo 30 -->

<p>»Sed kion vi deziras? Kiel vi eksciis pri mi?«</p>

<p>»Belfalusuloj ege plaĉas al mi. Mi eksciis pri vi pere de
mia sekretario, homo plej kapabla kaj fidela. Li vizitis por la
propra plezuro unu el tiuj sinjorinoj, kiuj konsentas vendi
siajn ĉarmojn altapreze por longeta horo. Li vidis ĉe ŝi
foton de viro, tute nuda, kun erektita fenomenaĵo. Li
demandis, ĉu ŝi scias ties nomon. Ŝajnas, ke vi diris ĝin al
ŝi. Ne estis malfacile trovi vin. Mia sekretario bone konas
miajn gustojn. Kiam mi eksciis pri vi, mi iĝis tre ekscitita.«</p>

<p>Li paŝis al Ĝim, komencis malbutoni la ĉemizon kaj
tuŝis la vivpulsan amilon.</p>

<p>»Mirinda, mirinda!« li krietis, kaj liaj okuloj pleniĝis je
volupta admiro.</p>

<p>Li plu malbutonis la ĉemizon, kaj forprenis ĝin.</p>

<p>»Staru!« li diris, kaj Ĝim obeis, kun menso ne tre
klara. Li duonkredis, ke li sonĝas.</p>

<p>»Vi havas belegan torson. Neniam mi vidis tiel elnor<!--
-->man ĝuilon sur fono de tiel bela brusto ĉe tiel ĉarma
vizaĝo. Mia sekretario ne mensogis. Mi timas, sinjoro, ke
mi enamiĝas al vi.«</p>

<p>Li malbukis la zonon.</p>

<p>»Ni liberigu tiun karan kaptiton,« li flustris kun rideto.
»Ĝi reprenu sian naturan pozicion. Jen.«</p>

<p>Faliginte la pantalonon kaj la kalsonon, li kunigis la
manojn kvazaŭ preĝe kaj admire himnis:</p>

<p>»Kiaj femuroj! Kia kisinda pilkoparo! Kara amiko, vi
estas donaco de Dio al mi. Perfekta respondo al miaj sopi<!--
-->roj.«</p>

<p>Ĝim ne sciis, kion fari. Jam kiam la ambasadoro tuŝis
lian zonon, li preskaŭ repuŝis lin, sed lia volo estis kvazaŭ
paralizita pro la strangeco de la situacio, la nekredebla
monpropono kaj funda, nepreciza sento, ke al ambasado<!--
-->roj oni ne agas kiel al iu ordinara. Nun li eksentis sin stulta,
antaŭ tiu grasulo, starante nuda ĝis la maleoloj, kien la
pantalono glitis.</p>

<!-- paĝo 31 -->

<p>»Kiom mi proponis al vi? Naŭmil dolarojn monate, ĉu
ne? Tio estis nur por allogi. Mi nun konstatas, ke vi valoras
almenaŭ 12 000.«</p>

<p>»Por fari kion?«</p>

<p>»Reveni kun mi al la emirlando. Mia posteno ĉi tie
estos baldaŭ finita. Mi reiros mialanden. Kaj viroj bele doti<!--
-->taj de la naturo estas mia sola plezuro. Vi estas pli ol bele
dotita: grandioze, gigante. Mi havas tiom da mono, ke mi
ne scias, kion fari per ĝi. Fluas nafto, kaj mi monon enpoŝi<!--
-->gas. Trejni la futbalteamon estas kompreneble nur pre<!--
-->teksto, se vi bezonos ĝin. Se vi preferas alian laboron, aŭ
neniun laboron, al mi estas egale.«</p>

<p>»Sed vi ne pagos min nur por min rigardi, ĉu?«</p>

<p>»Ne naivu, karulo, tio ne estus ebla. Tamen, mi ne
estos tro postulema. Mi deziras ludi per via korpo, per via
dieca ĝudonilo. Mia plej granda sopiro estas fiki vin de
malantaŭe kaj samtempe masaĝi ĉi tiun ĉefverkon de la
naturo. Se mi povus atingi, ke ni ambaŭ kulminu samse<!--
-->kunde, mi estus la plej feliĉa homo sur la tero.«</p>

<p>Ĝim provis kvietigi sian menson, por almenaŭ ĉenigi
kelkajn koherajn pensojn, sed ne prosperis al li.</p>

<p>»Ne timu, mi uzos vazelinon, aŭ ion similan,« la
ambasadoro diris, ne tre klare.</p>

<p>»Pardonu, pri kio vi parolas?«</p>

<p>»Vazelino. Ne. Mia sekretario trovis ... Mi ne memo<!--
-->ras la nomon ... specon de produkto, per kiu mi ŝmiros
mian aĵeton por penetri vin sendolore. Kaj se vi deziros, mi
metos iom da ĝi ankaŭ sur miajn manojn, por ne suferigi
vin frote. Ĉu vi eltenas longe, antaŭ ol ŝpruco?«</p>

<p>Lia triviala maniero paroli malhelpis la junulon mens<!--
-->funkcii taŭge. Se li sin esprimus alude, aŭ kun okulumoj,
eble estus malpli facile kompreni, sed iel ĉio estus pli tole<!--
-->rebla.</p>

<!-- paĝo 32 -->

<p>Serĉante vortojn por respondi, aŭ eble iom da ekstera
apogo en ĉi tiu strangega aventuro, Ĝim turnis la okulojn al
la fenestro. Nur malprecize li divenis movon, tuj antaŭ ol
percepti ege agrablan sensacon ĉe la plej sentoriĉa parto
de la vira ornamaĵo. La eta grasa arabo ĵus komencis leki
langapinte la rimeneton de lia glano. La membro, kiu estis
moliĝinta jam de kelkaj minutoj, tuj rekreskis al potenca
staro. Kiel konstante tiutage, la junulo estis kaptita inter du
disaj inklinoj. Unuflanke, tiu riĉulo, kiu kondutis, kvazaŭ li
posedus la knabon, naŭzis lin, kaj Ĝim sentis impulson lin
bati planken kaj piedfrapi. Aliflanke, la pure fizika plezuro
esti tie lekata montriĝis ĝuinde intensa, kaj krome la juna
viro ankoraŭ ne decidis, kion fari pri la ›labor‹-propono. La
anoncita sumo ja signifus post nur unu jaro da nenifaro
kapitalon, kiun li ne povus ŝpari eĉ dum jaroj per sia nuna
salajro.</p>

<p>Ĝis nun, liaj ĉarmo kaj longa peniso alportis al li nur
komplikaĵojn en la vivo. Kial ne kelktempe profiti de ili por
akiri la monon, kiu signos la komencon de libera vivo?</p>

<p>El tiuj batalantaj fortoj, ne venkis la impulso bati. Jam
la plezuro fariĝis tro granda, kaj Ĝim ĉesis reagi kiel homo,
por kiu la naturo de la kunulo gravas; li fariĝis kvazaŭ nur
besto, nur korpo ĝusopira, al kiu estas egale, ĉu la plezu<!--
-->ron donos viro aŭ virino. La eta arabo ne plu ekzistis. Nur
vibrigis la knabon senpersona tiklo kondukanta pli kaj pli
rapide al kulmino.</p>

<p>Kial la ambasadoro subite ŝanĝis sian faron, Ĝim tute
ne povis diveni. Eble li sentis, ke la junulo baldaŭ orgas<!--
-->mos, kaj li volis, ke la ludo daŭru pli longe. Post kelkaj
sekundoj sen io ajn, li komencis malrapide masaĝi la pul<!--
-->santan palison ambaŭmane. Tio estis multe malpli ekscita
komence, sed post kelka tempo la konstanteco de la lon<!--
-->gaj iroj kaj venoj tamen pli kaj pli ĝu-incitis la nervojn, ĉefe
kiam la graseta mankavo atingis la elstaran bazon de la
glano.</p>

<!-- paĝo 33 -->

<p>Kiam la faluso ekpafis, la moŝto forprenis siajn
manojn, surprizite percepti skuon tiel fortan. Ĝim fleksis la
genuojn, la spinon rondigis, kaj ne povis ne eligi ĝemeton
de volupto.</p>

<p>Ĝenerale, dum orgasmo, li forgesis ĉion, ŝanĝite al
pura ĝuado. En similaj okazoj, li kutime ne pensis, ne per<!--
-->ceptis sian ĉirkaŭaĵon, ne memoris kun kiu li estas, nur
sensis specon de giganta tertremo, en kiu lia tuta vivo
transformiĝis al ondo post ondo de ĝuo intensega. Mense,
spirite, li ne plu ekzistis, lia individueco forsvenis kaj ankaŭ
preskaŭ la tuta korpo, li iel fandiĝis kun la tuta kosmo, sed,
kunfanditaj, la tuta kosmo kaj li sumiĝis nur al la konscio
esti vibra kolono plezurkraĉa. Li estis la Vivo.</p>

<p>Sed ne ĉi-foje. Verŝajne ĉar lin pli kaj pli tentis la pro<!--
-->pono ĵus farita, li konfuze duonpensis, ke estus preferinde
ne tro tegi per sia erupciaĵo la altvalorajn objektojn en ĉi tiu
ĉambro. La unua ŝpruco fakte faris nur makulon sur la riĉa
orienta tapiŝo, sed la dua, pli vigla, trafis rekte en murfiksi<!--
-->tan abstraktan pentraĵon, kiu eble multe valoris. Iom
movante sin, li atingis kurtenon el belega ŝtofo, reflekse
turniĝis al la alia flanko, tiel ke liaj gutegoj peze pluvis sur la
skribotablon, malsekigante ĉiujn dokumentojn. Elĝe<!--
-->mante raŭkan »pardonon!«, li direktis sin al sia gastiganto,
kiun li malavare inundis. Kiam li provis forturni sin de li, li
surŝprucis antikvan tapeton, kiu ornamis unu el la muroj,
kaj nur tiam ekhavis la ideon orienti la pafon al la larĝa
fenestro, kiel al celo malpli danĝera.</p>

<p>»Admirinde, admirinde!« aplaŭdis la arabo, dum la
ĝima fekundsuko igis la fenestron malpli kaj malpli travide<!--
-->bla.</p>

<p>»Kaj ĝi daŭras plu kaj plu,« la diplomato aldonis post
kelkaj minutoj, viŝante per papertuko sian senharan kra<!--
-->nion, sur kiun ĵus blanke pluvis de la plafono.</p>

<!-- paĝo 34 -->

<p>Li rondrigardis la ĉambron. Sur ĉiu meblo, sur du
muroj, sur la plej larĝa fenestro videblis egaj ŝmiraĵoj, kiuj
sen rapideco fluis malsupren. De kelkaj lokoj plafonaj, de
la lustro kaj de la altaj folioj de ornama filodendro densaj
gutoj iom post iom falis.</p>

<p>»Ho, amiko!« la grasulo ekkriis, kaj Ĝim, turnante sin
al li, nevole elsendis sian lastan ŝprucon sur lian dekstran
okulon. La arabo viŝis sin.</p>

<p>»Ho, amiko!« li reeĥis entuziasme. »Kia potenco! Mi
gratulas vin. Sed diru, ĉu vi detenis vin dum monatoj, por
stoki tiajn rezervojn?«</p>

<p>Ĝim laŭgrade revenis al la reala situacio, kvazaŭ el
alia mondo. Li konfuze divenis, ke lia kunulo ĵus diris ion.</p>

<p>»Pardonu!« li balbutis. »Ĉu vi parolis al mi?«</p>

<p>»Jes. Mi demandis, kiam okazis via lasta ...e
...elŝpruco.«</p>

<p>»Antaŭ du tagoj, se mi ne eraras.«</p>

<p>»Kaj vi elsendas tiom ĉiufoje?«</p>

<p>»Bedaŭrinde jes.«</p>

<p><br/></p>

<p>»Kial bedaŭrinde? Ĉu vi ne fieras?«</p>

<p>»Fieras? Se vi nur imagus, sinjoro, sinjoro ...ambasa<!--
-->dora moŝto, se vi nur imagus, kiom da praktikaj problemoj
la seksa vivo kaŭzas al mi!«</p>

<p>»Aŭskultu, kara amiko. Mi ŝatus, ke ni plu diskutu
mian proponon, sed mi unue iros surmeti aliajn vestojn,
ĉiuj ĉi estas makulitaj, kaj mi venigos iun por purigi. Ni ne
povus ĉi tie babili komforte, ĉar ĉiuj seĝoj estas sigelitaj
per via mirinda lafo, kaj cetere la odoro efikas ebriige al mi.
Bonvolu atendi min iomete en la apuda ĉambro. Ha! Sed
mi konstatas, ke ankaŭ viaj ĉemizo kaj jako estas mal<!--
-->sekaj. Mi petos mian sekretarion trovi por vi aliajn.« Kaj li
parolis arabe en la interkomunikilon.</p>

<!-- paĝo 35 -->

<p>»Sinjoro ambasadoro, mi dankas, sed unue mi ŝatus
peti de vi favoron.«</p>

<p>»Ion ajn, amiko, ion ajn, mi pretas donaci ion ajn al
vi.«</p>

<p>»Ne temas pri donaco. Sed ĉu estus eble foti ĉi tiun
lokon?«</p>

<p>»Kial? Kion vi deziras foti?«</p>

<p>»Mi deziras fotojn, kiuj montras, en kia stato troviĝas
ĉambro, post kiam mi ... e ...post kiam mia fekundeco eks<!--
-->plodis.«</p>

<p>»Jes, jes, kompreneble. Tamen fiera, ĉu ne? Mia
sekretario tuj venos, kaj li estas bonega fotisto. Li scias
ĉion fari, cetere. Mi ne dubas, ke li trovos la plej taŭgajn
lum-aranĝojn, por reliefigi la amplekson de ĉi tiu bapto, al
kiu vi tiel brile vin fordonis.«</p>

<!-- paĝo 36 -->

<!-- paĝo 37 -->

<h2>6</h2>

<p>Helena estis furioza. Kio plej kolerigas ol konstati la
propran naivecon? Je la amesprimoj de Bernardo ŝi fidis,
sed nun ŝi vidis lin, propraokule. Li kisis iun inon, eĉ ne
belan. Li kisis ŝin pasie. Kompreneble, li imagis, ke Helena
laboras en la oficejo. Ŝi devis labori vespere hodiaŭ; li ne
povis scii, ke la aranĝo lastminute ŝanĝiĝis. Kaj mal<!--
-->beninda hazardo faris, ke ĝuste ...</p>

<p>Nun Helena vagis sur la trotuaro, ne sciante, kion fari.
Jam de kelkaj minutoj la komenca malĝojo cedis lokon al
kolero. Pli kaj pli ŝi sentis emon venĝi sin.</p>

<p>La lumaj reklamoj de kinejo haltigis ŝin: »La forlasita
sin venĝas«, titoliĝis la filmo. Ĉu ne signo de l’ destino? Ŝi
enpaŝis en la atendovicon.</p>

<p>Juna viro staris, ne en la vico, sed tuj apude, studante
la filmfotojn. Ekvibris liaj nazmuskoletoj: li flaris. Apenaŭ
movante la kapon, per okuloj streĉitaj ĝis la ekstrema
rando orbita, li rigardis ŝin. Ŝi odoris je virino deziranta
viron, eble eĉ nescie.</p>

<p>Li inventaris: iom tro granda frunto, sed varmaj brunaj
okuloj plenaj je fajro, kis-invitaj lipoj, brusto palpinda, mal<!--
-->avaraj koksoj, belaj kruroj. Ĉiuj havindaj kurboj ĉeestis kaj
harmoniis inter si. Li faris unu paŝon kaj troviĝis en la vico.
Nur unu kliento apartigis lin de ŝi.</p>

<p>Kiam li eksidis en la apudan seĝon, kvankam la kinejo
estis preskaŭ malplena, kaj li povus elekti iun ajn lokon, ŝi
ridetis al li. Li tiel sciis, ke jam sukcesis la entrepreno. Por
ricevi konfirmon, li larĝe apartigis la genuojn, tiel ke la
dekstra troviĝis en ŝia teritorio, sed ne tuŝis ŝin. <i>Ŝi</i> movis
<!-- paĝo 38 -->
nepercepteble sian maldekstran kruron, ĝis ŝia genuo
tuŝis lian. La lumoj estingiĝis ĝuste tiumomente.</p>

<p>Kiam li prenis ŝian manon kaj portis ĝin al siaj lipoj, ŝi
lasis lin fari. Kiam li metis sian manon sur ŝian ŝultron, ŝi
metis sian vangon ĉe lian. Kiam li delikate manis unu
mamon, ŝi donis al li kiseton, malpezan kiel papilio. Kaj
kiam li kaptis ŝian manon kaj metis ĝin sur la plej viran
korperon, ŝi premetis ĝin kelkfoje, kvazaŭ por diri al ĝi:
»Ne timu, besteto, mi certe amos vin.«</p>

<p>Domaĝe, ke tiunokte Helena decidis sin venĝi.</p>

<p>La nokto estis tre bela, kun luma plenluno. Ĉu vi ŝatas
la kamparon, li demandis. Ŝi diris jes. Mi konas aparte
agrablan lokon ĉe lageto, en arbaro, li anoncis. Kun ĉi tiu
brila luno certe estos tre romantike, ŝi komentis.</p>

<p>Tiu arbarnokta etoso inspiris ŝin, kaj, kiel li antaŭvidis,
ŝi montriĝis pasia ekde la komenco.</p>

<p>Ankaŭ li.</p>

<p>Kial do li ne povis ne sufoki ŝin?</p>

<!-- paĝo 39 -->

<h2>7</h2>

<p>Ĝoja rigardis la fotojn. Kio plej impresis ŝin, tio estis la
tre natura sinteno de Ĝim Juga.</p>

<p>»Se mi nur klarigus vorte, vi ne kredus min,« li diris,
»kaj se mi elmontrus, mi malpurigus vian kabineton, kio
embarasus vin, kaj min. Prispermi oficialan institucion ver<!--
-->ŝajne estas puninda faro, ĉu ne?«</p>

<p>Ŝi ridetis.</p>

<p>»Mi staris, nuda, ĉe tiu arabo, kaj dum mia afero reve<!--
-->nis al normalaj proporcioj, mi kontemplis la rezulton de ties
fuŝfaro kaj pensis: estus saĝe peti la opinion de s-ino
Karal. Tiu arabo estis tiel freneza pri mi, ke mi provis peti
lin fotigi la ĉambron. Kion mi riskis? Nur ke li diru: ne.«</p>

<p>»Vi pravas dirante, ke mi ne kredus vin, se vi simple
rakontus,« Ĝoja respondis. »Eĉ nun, mi malfacile kredas,
kvankam mi jam unufoje spertis elmontron vian pri io
nekredebla.« Parolante, ŝi paŝis al librobreto kaj prenis
libron, kiun ŝi komencis foliumi. »Jen,« ŝi diris. »Homa eja<!--
-->kulo elĵetas meznombre inter 2 kaj 5 kubaj centimetroj.
Laŭ ĉi tiuj fotoj, via elpumpas el vi centoblon aŭ miloblon,
aŭ eĉ pli.«</p>

<p>»Jes. Tiun parton de mia problemo mi ne kuraĝis
mencii al vi la unuan fojon. Sed kion vi opinias pri la pro<!--
-->pono de tiu arabo?«</p>

<p>»Nenion. La decido estas via. Ĉu vi ne sentus, ke vi
prostituas vin?«</p>

<p>»Jes, iomete, jes, kompreneble, jes ja,« li diris ĝem<!--
-->spire. »Se la salajro ne estus tiel alta, mi eĉ ne konsiderus
tion dum minuto. Sed mi povos ŝpari preskaŭ ĉion, ĉar mi
<!-- paĝo 40 -->
estos senpage provizata per loĝo kaj nutro, kaj mi apenaŭ
havos okazojn elspezi. Tio signifas, ke post unu jaro, mi
havos kapitalon de 144 000 dolarojn, post du jaroj
288 000. Ĉu tio ne estas unika okazo? Mi poste povus
reveni ĉi tien, konstruigi al mi domon aŭ investi mian
monon en ion profitdonan. Mi neniam vivis eĉ burĝe, vi
sciu. Por mi tio estas fabelaĵo.«</p>

<p>»Tamen, ĉu vendi sian korpon por mono ...«</p>

<p>»Vi ne komprenas, ke mi estas malavantaĝulo, handi<!--
-->kapito. Mi ne povas ĝui normalan seksan vivon. Mi estas
monstro, fakte. Eĉ vi retropaŝis, kiam vi vidis. Antaŭ
nelonge mi vizitis ĉiesulinon, kiu estis plena je kompreno
kaj kompato, sed kiu tamen tuj rifuzis, ke mi eniĝu en ŝin.
Finfine, ekde kiam mi adoleskis, mi renkontis nur unu per<!--
-->sonon, kiu vere elmontris sinceran amon al mia ilo kaj al
mia inundo sema. Ĉu vi aŭdis? Nur unu personon: tiun
araban diplomaton.«</p>

<p>»Sed li ne povas solvi vian problemon!«</p>

<p>»Eble ne, sed almenaŭ la mono kompensos la psikan
kaj seksan malfeliĉon, dum ĉi tie ... Se vi opinias, ke elek<!--
-->trista salajro povus ĝin solvi ... Diru al mi, sinjorino psikolo<!--
-->gino, kiel oni faras por filozofe agnoski al si, ke oni estas
monstro? Kion ajn mi faru, mi ja devos vivi tutan vivon kun
ĉi tiu fenomeno« (li gestis al sia pantalona zipo) »kaj kun
ties monstraj bezonoj, ties monstra facileco ekscitiĝi, ties
monstra produktokvanto.«</p>

<p>Ĝoja silente kapjesis, dum li parolis plu:</p>

<p>»Kelkfoje, ofte, mi malamas mian organon. Ĝi kaŭzas
al mi tiom da turmento! Ne estas facile vivi sciante, ke oni
ne estas laŭnorma. Oni starigas al si demandojn: kial mi?
<!-- paĝo 41 -->
kial mi, kaj ne la aliaj? Estas viroj, kiuj plendas al si, ĉar ili
havas minimuman kaceton, sed ĉiu el ili povas seksumi
trankvile. Al mi tio estas malpermesita. Kial? Ĉu ne estas
justeco en la mondo?«</p>

<p>Li esprimiĝis pli kaj pli intense. Dum li subite paŭzis,
Ĝoja sin demandis, ĉu tiuj vortigoj ne signas la komencon
de la savo. Ĉu li ne komencus akcepti sin mem tia, kia li
estas: nenormala? Li nun ekparolis pli obtuze:</p>

<p>»Jes, mi malamas ĝin de tempo al tempo. Foje mi eĉ
konsideris la ideon viziti kirurgon kaj peti, ke li fortranĉu
ĝin. Sed mi ne dubas, ke mi estus ege deprimita. Estus eĉ
pli malfacile repaciĝi kun ago tiel definitiva, ol kun mia
nuna problemo, ĉu ne? Mi ja bezonas seksan ĝuon, eĉ
neperfektan.«</p>

<p>Li ĝemspiris.</p>

<p>»Kiam mi adoleskis,« li daŭrigis, »mia patrino kondu<!--
-->kis min al kuracisto, ĉar mi havis tro da noktaj polucioj kaj
mi difektis la matracojn pro tro forte malsekigi ilin. Li pres<!--
-->kribis hormonan kuracadon. Estis terure. Mi ne plu povis
erekti. Mi sentis min malvirigita. Tio min ege deprimis.«</p>

<p>»Kion vi faris?«</p>

<p>»Mi ĉesis sorbi tiun damnajn hormonojn. Mi loĝis en la
kamparo tiutempe. Relative proksime al nia domo troviĝis
arbareto. Tien mi iris manflegi mian monstraĵon. Mi povis
elpumpi el mi tunojn da suko sen ĝeni iun ajn. Sed kama<!--
-->rado foje menciis, ke seksumi, eĉ kun si mem, en publika
loko estas ›atenci al publika ordo kaj bonaj moroj‹, kaj mi
ĉiam timis, ke iu vidos min, des pli, ke kiam ĝi funkcias, mia
bananeto fariĝas pilastro, ne facile kaŝebla.«</p>

<p>Ĝoja sentis kompaton.</p>

<p>»Jes, mi komprenas,« ŝi diris mallaŭte. »Vi preferis
tiun riskon ol kompletan seniĝon je seksa kontenteco.
Krome, la fakto, ke vi rifuzis la hormonan traktadon, kaj ke
vi forĵetis la radikalan solvon fortranĉigi vian elstaran ...« ŝi
<!-- paĝo 42 -->
ridetis, »vian ĉiusence elstaran aĵon, pruvas, ke eĉ se vi
malamas ĝin, vi tamen ĝin amas sufiĉe por deziri ĝin kon<!--
-->servi bone funkcianta.«</p>

<p>»Jes, sed ĝi konstante estigas suferon, ekzemple pro
la devo rezigni je tre bela knabino, kiu trovas min alloga kaj
provas konvinki min eniri ŝian liton. Tial min tre tentas la
propono de tiu arabo. En la bilanco, mia paliso transirus de
la pasiva flanko al la aktiva: ĝi alportus al mi monon, kaj per
tiu kompenso ĝi pardonigus sin.«</p>

<p>»Sed kiel vi reagas al la ideo devi submetiĝi al post<!--
-->uloj samseksemulaj? Ĉu viroj vin altiras?«</p>

<p>»Ne. Neniam viroj min allogis. Mi ne trovas bela la
korpon de viro, eĉ laŭdire plaĉa, dum korpo de virino facile
kortuŝas min. Kaj mi ŝatas tikli la etan butonon ene de la
virina pordo, flari ties malsekan odoron, lasi miajn manojn
vagi laŭlonge de karesindaj kurboj, senti la varmecon de
inaj lipoj sur miaj lipoj ... Se mi nur povus kontentige en<!--
-->gliti ... Sed mi ne parolu pri tio, kiel virinoj al mi efikas,
jam ...nu, post kelkaj sekundoj iĝos ege malkomforte. Nu,
nun mi perdis la konversacian fadenon. Kial mi subite
komencis liriki pri virinoj?«</p>

<p>»Ĉar mi menciis la postulojn de la proponita kontrakto
rilate al sekse ludi kun viro.«</p>

<p>»Ha jes! Kiel mi diris, viroj tute ne allogas min sekse.
Sed kial tio ĝenus min? Kiam la ambasadoro lekis mian
glanon, tio ekscitis min. Mi estas tiel frustrita, ke plej simpla
manipulado, eĉ fare de viro, tuj nepre erektas min kaj, se
daŭrigata, min kondukas al ĝua eksplodo. Ne estis same,
kiel se virino agus, ĉar tiam la ekscito estas duobla, ĝi oka<!--
-->zas kaj mense kaj geste. Kun tiu ulo, la efiko estis nur
meĥanika, sed ĝi efikis, kaj ĝi ne naŭzis min. Ĝi ne tiom
diferencis de propra man-uzado. Kiam mi min manpiŝtas,
la ekscito ne venas de enamiĝo, ĉu?, nur de meĥanika
faro, kiun mi helpas fantaziade.«</p>

<!-- paĝo 43 -->

<p>»Sed li diris, ke li penetros vin. Ĉu tio ne ŝanĝas vian
vidpunkton?«</p>

<p>»Mi tion neniam spertis. Sed li diris al mi, ke li havas
tre malgrandan organon, kiun mi apenaŭ sentos. Precize
tie fontas lia deziro: li ŝatas enŝovi ĝin en viron kun plej
longa stango, ĉar tiam li havas la impreson, ke tiu fariĝas
lia. Mi dubas, ĉu ĝi estos vere malagrabla. Eble mi povus
peti lin fari provon antaŭ ol akcepti la kontrakton.«</p>

<p>»Sed se li enamiĝis al vi, ĉu li toleros, ke vi foriru, eĉ
post du jaroj? Vi troviĝos en malgranda emirlando, kie
neniu povos helpi vin for, se li decidos perforte vin kon<!--
-->servi.«</p>

<p>»Diable! Mi ne pensis pri tio.«</p>

<p>»Eble eĉ, se li sentus, ke vi deziras lin forlasi, li morti<!--
-->gus vin, kaj neniu tion scius en Eŭropo.«</p>

<p>»Diable, diable! Mi ne ŝatas viajn ideojn.«</p>

<p>»Tamen vi devas alfronti la realon realisme. Tiuj estas
parto de la riskoj.«</p>

<p>»Vi pravas. Mi ne konsideris tiujn punktojn. Sed mi
nepre devos. Realisti necesas. Tamen, tiu grasulo aperas
tiel milda ...«</p>

<!-- paĝo 44 -->

<!-- paĝo 45 -->

<h2>8</h2>

<p>Karal sin demandis, ĉu mencii la novaĵon al Ĝoja. Li
preferus ne, sed li tuj pensis, ke la gazetoj ĝin nepre rapor<!--
-->tos, kun pliaj skandalkrioj pri polica nekapablo. Li do alpa<!--
-->rolis ŝin.</p>

<p>»Oni trovis plian viktimon.«</p>

<p>»De la seksa perversulo?«</p>

<p>Li rimarkis, ke ŝi reagas intense, kiel ĉiufoje, kiam tiu
menciiĝis.</p>

<p>»Jes. Bela knabino. Naŭzas min tiu sadisto. Ankaŭ ŝi
estis ŝirita per klabo pli ol 40-centimetrojn longa. Kaj stran<!--
-->golita, kiel la aliaj. Oni trovis ŝin en la arbaro de Verduga,
apud lageto. Ĝoja, kio estas al vi? Ŝajnas, ke tiu perver<!--
-->sulo emociigas vin pli ol iu ajn krimulo!«</p>

<p>»Pardonu, Jano, mi ne povas klarigi al vi. Mi esperas,
ke iutage mi povos.«</p>

<p>Kaj, sentante la bezonon promeni sola, strebe al
reekvilibro, ŝi lasis lin tie kaj foriris el la domo.</p>

<p class="steleto">*</p>

<p>»S-ro Karal? La persono ĉe la akceptejo direktis min
al vi. Vi okupiĝas pri tiu enketo, ĉu ne, pri la strangolitaj
junulinoj de plenluno?«</p>

<p>»Jes. Kial vi deziras min renkonti?«</p>

<p>»La gazetoj raportis pri la lasta krimo. Nu, mi vidis la
viron, kiu foriris kun Helena Besar.«</p>

<p>»Ĉu vere? Kie?«</p>

<p>»Mi rendevuis kun mia amikino antaŭ kinejo Odeon.
<!-- paĝo 46 -->
Mi rimarkis junan viron, kiu rigardis la filmfotojn, en la ek<!--
-->stera halo. Estis io en lia sinteno, kio ne plaĉis al mi. Lia
maniero rigardi la preterpasantinojn. ›Ĉasisto serĉanta
predon‹, mi diris al mi. Tre ĉarma junulo, kun plaĉa vizaĝo,
sed io perversa en la okuloj. Kaj jen alvenis junulino, kiun
mi iom konas, Helena Besar. Ŝi aspektis furioza. Ŝi rigar<!--
-->dis la titolon de la filmo kaj metis sin en la atendovicon. Min
okulfrapis, kiel tiu alia ulo ŝin rigardas, oblikve, preskaŭ
palpe, kun speco de ironia, aventurema rideto.«</p>

<p>»Kio okazis poste?«</p>

<p>»Li aĉetis bileton kaj eniris. Li iris sidi tuj apud ŝi. Mi
vidis ilin, ĉar mia amikino kaj mi sidis malantaŭe. Ili karesis
kaj kisis unu la alian, nu, la kutima afero. Kaj ili foriris
kune.«</p>

<p>»Treege grava informo! Mi dankas vin. Ĉu vi povus
priskribi tiun knabon?«</p>

<p>Kun plej granda atento Karal notis la detalojn.</p>

<!-- paĝo 47 -->

<h2>9</h2>

<p>»Bonan, Ĝim! Mi estas kontenta revidi vin.«</p>

<p>»Bonan, Aminda, ankaŭ mi ĝojas. Kiel vi?«</p>

<p>»Ne malbone, dankon. Kaj vi, mia fenomeno, kiel vi
fartas?«</p>

<p>Ĝim rakontis pri la propono de la araba diplomato.
Aminda Glor fajfis admire.</p>

<p>»Filo de puto! Kia propono! Ĉu vi akceptos ĝin?«</p>

<p>»Mi hezitas. La salajro estas menskirle tenta, ĉefe
rilate al la postulata laboro!«</p>

<p>Ŝi ekridis. Ili eksidis sur la liton, kaj li metis manon sur
ŝian genuon.</p>

<p>»Ĝim, karulo, estas amuze! Se vi konsentus, ni fari<!--
-->ĝus kolegoj!«</p>

<p>»Prave! Mi luus al li, kontraŭ mono, mian am-uz-ilon!«</p>

<p>Ŝi eksplodis per rido.</p>

<p>»Karuleto! Kiel sprite! Jam de jaroj mi ĉiutage enigas
tiajn amuzilojn en ĉiujn truojn de mia korpo, sed neniam mi
pensis pri tiu signifo. Cetere, kiel fartas via persona amu<!--
-->zilo?«</p>

<p>»Peze!«</p>

<p>Ambaŭ reridis.</p>

<p>Ŝi malzipis lian pantalonon kaj mane kovris lian pro<!--
-->blemon, tenere.</p>

<p>»Vi pravas,« ŝi diris, »erektita, ĝi devas pezi tri aŭ kvar
kilogramojn.«</p>

<p>»Ĝi pezigas mian koron, kaŭzas al mi pezajn zorgojn.
Eĉ se mi akceptus la proponon de tiu arabo, mia handi<!--
-->kapo ne ŝanĝiĝus. Ĉu vere mia deziro priĝui per ĝi virinon
<!-- paĝo 48 -->
kaj per ĝi ĝuigi ŝin neniam realiĝos? Ĉu mi estas kondam<!--
-->nita al diversaj formoj de masturbado?«</p>

<p>»Kompatinda! La mondo estas malbone farita. La
viroj, kiuj vizitas min, neniam zorgas pri tio, ĉu ili ĝuigu viri<!--
-->non aŭ ne, ili pensas nur pri la propra plezuro; la kunludan<!--
-->tino estas por ili nur rubujo, kien ili ĵetas sian virkraĉon. Kaj
vi, kiu konsideras la personon de virino kaj ŝatus doni ĝuon
al ŝi, jen vi ne povas donaci tion, kion vi dezirus.«</p>

<p>Ambaŭ ĝemspiris.</p>

<p>»Ĉu vi prezentis mian kazon al via seminario?« li
demandis espere.</p>

<p>»Kompreneble,« ŝi respondis, komencante senves<!--
-->tigi sin. Li faris same. Nur rigardi ŝin sufiĉis por ke lia mirin<!--
-->daĵo komencu bombasti.</p>

<p>»Ĉu rezultis io?«</p>

<p>»Estis pluraj ideoj, preskaŭ neniu vere realisma.«</p>

<p>»Kiuj ili estis?«</p>

<p>»Mi ne memoras ĉion. Unu estis, ke kvar aŭ kvin viri<!--
-->noj okupiĝu pri vi samtempe. Ni kalkulis, ke ili povus kovri
vian tutan longon per la manoj. Se ili ritme masaĝos, aŭ
lasos vin iri kaj veni tra tiu varma mantunelo, ne estus per<!--
-->fekte kiel normala ĝisfunda penetro, sed tamen eble pli
bone ol nenio, ĉu ne?«</p>

<p>Ĝim ne respondis. Lia imago bildigis al li grupon da
belulinoj, kun malsamaj vizaĝoj kaj korpoj, sed same
nudaj, prizorgante lin palpe, karese, leke. La ideo ne estis
malplaĉa. Li fermis la okulojn kaj lasis sian menson vagi
laŭ plezuraj revvojoj.</p>

<p>Nuda, li staris sur herbejo, ne malproksime de maro.
Floroj abundis, kaj ne mankis arboj, palmoj kaj aliaj. Lia
giganta erektaĵo, anstataŭ lin ĝeni, estis ĉi-foje kaŭzo de
fiero. Ĉirkaŭ li baletis sep aŭ ok knabinoj, diverse sed
egale amindaj. Li dancis surloke, centre de la rondo.</p>

<!-- paĝo 49 -->

<p>Ĉiuj ridis kaj ĵetis florojn unu al la alia. Unu eĉ ornamis
per lekanteta krono lian orgojlan amilon. Kaj jen la belulina
rondo pli kaj pli proksimiĝis al li, ĝis ĉiu knabino, sin reci<!--
-->proke tenante ĉe la talio, premis sin al li. Ilia varmo, iliaj
junaj haŭtoj estis ege plaĉaj al lia epidermo.</p>

<p>Nun li kuŝis kaj ĉiuj knabinoj genuis ĉirkaŭ li. Ili kare<!--
-->sadis la krurojn, la bruston, la nukon, la brakojn, ĉiuj sam<!--
-->tempe laŭ ritmo de anĝeleca muziko. Ili kisadis lin laŭ la
tuta korpo. Per siaj manoj, ili formis tunelon, en kiu <i>ĝi</i> povis
daŭrigi la dancon pli kaj pli ĝue. Aŭ, okope, ili lekis ĝin, de
la dikega balano ĝis la firma bazo pilastra. Jes, jes, ĝuon
tia opo scius doni, al viro sekse elnorma.</p>

<p>Li malfermis la okulojn.</p>

<p>»Pri kio do vi pensis?« demandis Aminda. »Via
stango dikiĝis kaj emis vibri, dum vi kuŝis kun okuloj mal<!--
-->fermitaj.«</p>

<p>»Mi pensis pri la plezuro ludi sekse kun grupo da belaj
inoj. La ideo de via seminario ne estas malbona.«</p>

<p>»Bedaŭrinde ĝi ne estas realigebla.«</p>

<p>»Kial?«</p>

<p>»Pro plej proza kaŭzo: kostus tro multe.«</p>

<p>Li alprenis malĝojan esprimon.</p>

<p>»Kompreneble,« li diris.</p>

<p>»Jam mi kostas tro, por ke vi povu veni regule, kun via
salajro, kvankam mi tre ŝatas vin kaj mi kapablus akcepti
vin senpage, nur pro malsaĝa korinklino. Sed miaj kolegi<!--
-->noj ne estas simile filantropaj, kaj ili postulus la normalan
prezon. Do imagu, kiom kostus, eĉ se estus nur kvar el ili
dum unu horo!«</p>

<p>»Kompreneble,« li ripetis, kun falantaj vizaĝtrajtoj.
»Estis nur bongusta revo. Nu, ĉu nenio alia rezultis el viaj
diskutoj?«</p>

<p>»Tamen jes. Estas io, sed ĉu akceptebla, mi ne
scias.«</p>

<!-- paĝo 50 -->

<p>Ŝi kisis lian ventron, amike taŭzetis liajn virajn partojn,
kaj diris:</p>

<p>»Atendu momenton, mi tuj revenos.«</p>

<p>Kiam ŝi revenis el la banĉambro, ŝi portis strangan
objekton, el sufiĉe rigida plasta materialo, kiu prezentiĝis
kiel tubo, iom pli ol 30-centimetra, ĉe kies ekstremaĵo tro<!--
-->viĝis, unuflanke, iom kurba plato, kelke firma, sed tamen
ne rigida, kaj aliflanke ronda rando iom pli dika ol la tubo
mem.</p>

<p>»Kio estas tio?« li demandis, kaj la sola vido de tiu aĵo
jam igis lian pafilon eksinki.</p>

<p>»Oni ĝin nomas haltigilo. Ĝi estas uzata por kazoj
similaj al la viaj, kvankam neniu el miaj koleginoj iam ajn
aŭdis pri iu komparebla laŭdimensie al vi. Ĝi konservas
dum sufiĉe longa tempo la varmecon de la akvo, en kiun
oni metis ĝin antaŭ la uzo, kaj oni ŝmiras la internon per
speciala pomado por ĝin lubriki. La virino fiksas ĝin al si
per ĉi tiuj rimenoj. Tiel, ŝia amkoridoro ricevas longiĝon, la
viro do povas penetri ŝin, kaj lia puba parto estas haltigita
de la plato, kiu estas varmeta, firma, tamen iom fleksebla,
tiel ke ĝi elvokas korpon. Ĉu vi volas provi? Laŭdire, la
sensaco, por viro kun longa fluto, estas preskaŭ la sama,
kiel se li enirus la virinon normale.«</p>

<p>Ĝim ne aspektis entuziasma.</p>

<p>»Ŝajnas al mi, ke tio forprenas multon el la poezio de
la ago.«</p>

<p>»Ĉar por vi ĝi estas poezia?«</p>

<p>Aminda pensis pri sia laboro. Kiom maltrafis lia vorto!
Kaj tamen ĝi pinĉis ŝian koron. Tiun viron ŝi estus ŝatinta
renkonti, antaŭe.</p>

<p>Ŝi karesis lian bruston, lian ventron, atingis la nun
mola viraĵo, kaj ĝin milde palpadis.</p>

<p>»Mi estas kriplulo, kaj jen mia protezo,« li diris amare.</p>

<p>Aminda miris. Ŝi fojfoje aŭdis, ke ekzistas viroj, por
<!-- paĝo 51 -->
kiuj seksa kuniĝo estas io alia ol pure besta, ĝuiga pro<!--
-->cezo, sed neniam ŝi renkontis iun similan. Ĝim estis feno<!--
-->meno laŭ pli ol unu vidpunkto. Reveme, ŝi per unu mano
masaĝe laŭiris la tutan longon de la alpendaĵo, dum la alia
fingris lian balanon tiel sperte, ke lia seksumilo streĉiĝis
ĝis nekredebla maksimumo. Ŝi surmetis la ›artefaritan
vaginon‹ kaj flustre invitis: »Venu!«</p>

<p>Sed li trovis kontraŭargumenton:</p>

<p>»Mia glano estas tro dika, ĝi ŝiros vin, eĉ kun tiu ĉi
afero.«</p>

<p>»Ne timu. La virina pasejo estas ege fleksebla. Ĉu vi
jam vidis, kiel dika estas la kapo de novnaskito? Ĝi tamen
pasas tra ĝi. Estas vere, ke vi estas granda laŭ ĉiuj dimen<!--
-->sioj. Tial mi petos vin antaŭeniri nur tre malrapide, por ke
miaflanke mi povu taŭge adaptiĝi.«</p>

<p>Kun dubema esprimo, li eniĝis en la plastan manikon.
Surprize, ĝi estis plaĉe varmeta, kaj glitfacila. Kiam li atin<!--
-->gis ŝian sojlon, la diferenco tamen tuj sentiĝis.</p>

<p>»Atendu,« ŝi diris, »ne perfortu. Restu momente, ĝis
mi komencos adaptiĝi. Ĉu vi povas?«</p>

<p>Li estis fakte ege ekscitita, malgraŭ la artefariteco de
la plastaĵo, sed li sukcesis paciencigi sin. Li sentis fortan
inklinon stimuli ŝin fingre, sed pro la ›protezo‹ ne eblis.</p>

<p>»Venu,« ŝi susuris, kun samtempe ĝema kaj plezura
elspiro, »sed delikate, mi petas.«</p>

<p>Li puŝis sin iomete. Estis por li nova, neesperita
sperto: povi eniri sen vundi, sen perforti, sen ŝiri. Ŝia por<!--
-->deto fermiĝis tre streĉe ĉirkaŭ lia vastega glano, kaj jam tio
per si mem kaŭzis neatenditan volupton.</p>

<p>Milimetron post milimetro, li progresis. Ŝi adaptiĝis.
Verŝajne tiel, kiel ŝi antaŭe rimarkigis, bebo naskiĝanta
estigas organ-adapton. Li iris ĝis la fundo. La plasta plato
lin haltigis. Li sentis ĝian malnaturecon, sed la fakto, ke io
premas lian puboston, donis ian kontentigon al tiu pozicio.</p>

<p>»Restu momenton,« ŝi diris.</p>

<!-- paĝo 52 -->

<p>Unuflanke, estis sufiĉe plaĉe resti tiel kaj senti la tutan
longecon falusan streĉe premata, eĉ se la diferenco inter
la karna kaj la plasta partoj forte percepteblis. Aliflanke, la
pozicio de la femuroj estis malkomforta, kaj, kvankam li
parte estis en ŝi, ne estis agrable senti ŝin tiel mal<!--
-->proksima. Li tamen komencis movi sin laŭ longaj, malrapi<!--
-->daj iroj kaj revenoj.</p>

<p>Bedaŭrinde, la plastaĵo laŭgrade perdis sian varmon,
kaj al la trapasado laŭlonge de la malvarma tubo baldaŭ
ekmankis ĉarmo. Krome, post kelkaj minutoj, unu el la
rimenoj, kiuj fiksis la aparaton al la korpo de Aminda mal<!--
-->ligiĝis kaj tiel ĉesis la glata irado.</p>

<p>»Mi ne elportas tiun ĉi aferon,« li grumblis, elirante el
ĝi. Aminda malfiksis la restantan rimenon.</p>

<p>»Ankaŭ al mi, verdire, ĝi ne plaĉas, kvankam estis
agrable senti vin en mi. Kaj, kredu min, neofte mi ĝuas la
eneston de viro.«</p>

<p>»Ĉu ne doloris?«</p>

<p>Ŝi hezitis.</p>

<p>»Se paroli sincere, mi diru, ke jes. Estas io perforta en
via ĉeesto, tiel dika via ilo estas. Sed la plezuro estis pli
granda ol la doloro. Vi scias, ke kelkfoje virino ŝatas, ke
viro ŝin premu al si per siaj brakoj kun tia forto, ke doloras.
Estis iom simile.«</p>

<p>»Nun alvenas la danĝera momento,« li diris. »Mi
estas ekscitita. Mi komencis proksimiĝi al kulmino, kiam
ĉio fuŝiĝis. Mi freneziĝos, se mi ne spertos orgasmon. Kaj
tamen, mi petas vin, ne permesu, ke mi vin vundu!«</p>

<p>»Venu sur min,« ŝi diris trankvile.</p>

<p>Li obeis. Lia longa faluso instaliĝis sur ŝia ventro,
pasis inter ŝiaj mamoj, kaj ĝia kapo preskaŭ tiklis al ŝi la
kolon.</p>

<p>»Almenaŭ estas varme,« li diris.</p>

<!-- paĝo 53 -->

<p>Movo de la lumboj puŝis lian karaĵon antaŭen, kaj
revene, laŭ senhasta kadenco.</p>

<p>Subite, li haltigis sian ritman movadon.</p>

<p>»Kio okazas?« ŝi demandis, mire rigardante lian
konsterniĝan mienon.</p>

<p>Sed ek, li forlasis la liton, kuris banĉambren.</p>

<p>Kiam ŝi reatingis lin, li staris antaŭ la banujo, kun kru<!--
-->roj iom fleksitaj kaj kurbigita spino, puŝante antaŭen la
gigantan ruĝecan palison, kiu elskuis al la kahela muro la
ritmajn pafojn de sia semtorento. Nur kiam ŝi premis sian
bruston al lia dorso kaj per la mano tenere ĉirkaŭis lian
vibran plezurstangon, nur tiam ŝi rimarkis, ke li ploras kna<!--
-->bete.</p>

<p>Ŝi forgesis, ke li estas kliento, ke ŝi devus ne enlasi en
sin sentojn, ke viron ŝi ne rajtas ami. Per tre milda tono ŝi
demandis:</p>

<p>»Kio estas al vi? Kiu turmento?«</p>

<p>Sed li ne kapablis respondi, li nur samtempe gruntis
kaj singultis, dum el li ŝprucis, plu kaj plu, la viva erupcio,
kvazaŭ ĝi neniam devus halti. Nur kiam finfine lia korpo
malstreĉiĝis, elĉerpita, li turnis al ŝi sian plorĉifonitan viza<!--
-->ĝon.</p>

<p>»Mi sentas min tiel groteska,« li diris.</p>

<p>»Groteska?«</p>

<p>»Jes. Ridinda. Stari nuda antaŭ banujo kiel ado<!--
-->leskanto, kiu manĝuigas sin, dum mi estas plenkreska
viro, kiu antaŭ nelonge kuŝis ĉe varma korpo virina! Ĉu vi
komprenas, en kia situacio mi troviĝas? Via ›haltigilo‹ ne
estas akceptebla, mi ne povas iri ĝisfunde en vin, ĉar mi
vin vundus, kaj se mi restus sur vi ...«</p>

<p>»Vian ŝprucon mi akceptus sur miajn kolon kaj viza<!--
-->ĝon. Tio estas parto de miaj profesiaj devoj.«</p>

<p>»Ne. Tion vi povas fari kun ordinara kliento, ne kun mi.
Post du minutoj, vi forturnus la kapon, kaj mia ĵeto trafus al
<!-- paĝo 54 -->
la muroj, al la mebloj. Via ĉambro devas esti bela por la
sekvanta kliento, mi ne povus allasi, ke mi kaŭzas al vi tian
ĝenon. Ĉi tie, la fleksebla duŝtubo facile purigos.«</p>

<p>»Vi estas fenomeno. Neniam miaj vizitantoj zorgas pri
la sekvoj, rilate al mi, de sia konduto.«</p>

<p>»Nu, tia mi estas. Se mi ne havus tiajn sentojn, mi ne
lasus tiujn dommastrinajn demandojn invadi min, dum mi
proksimiĝas al plezurklimakso, mi ne starus ĉi tie gro<!--
-->teske, farante amon al banujo. Jes, groteske, kion ajn vi
diru.«</p>

<p>»Kompatinda!« ŝi prononcis, kaj ameme ŝi kisis lian
moliĝintan, sed ankoraŭ rimarkindan semdonilon.</p>

<!-- paĝo 55 -->

<h2>10</h2>

<p>»S-ro Karal?«</p>

<p>»Estas mi. Bonvolu sidiĝi. Kiel mi povas helpi vin?«</p>

<p>»<i>Mi</i> estas tiu, kiu povas helpi. Vi okupiĝas pri la plen<!--
-->luna murdisto, ĉu ne? Nu, mi havas fortan suspekton.«</p>

<p>»Ĉu vere? Bonvolu klarigi, en kio ĝi radikas.«</p>

<p>»Mi estas amikino de Klara Majír, kiu sekretarias ĉe la
jurmedicina servo. Nu, antaŭ nelonge, ni devis iri kune al
Farobél por la semajnfino, kaj mi iris al ŝia oficejo fine de la
vendreda labortago, por kune ekveturi tuj. Ŝi estis preskaŭ
preta por min sekvi for, kiam d-ro Kagan vokis ŝin al si por
mi-ne-memoras-kiu tasko. Dum mi atendis ŝin, miaj okuloj
nevole trafis raporton, kiun ŝi ĵus tajpis. Estis la medicina
raporto pri la lasta el tiuj murdoj.« Ŝi subite haltis.</p>

<p>»Kaj kiel tiu legado vekis en vi suspekton? Pri kio?«</p>

<p>»Mi rekonis lin. Nenormalulo, kiun mi foje venigis al
mia apartamento. Mi havas tre plaĉan unuĉambran apar<!--
-->tamenton. Li estas tre bela, deloginda viro. Mi konfesas,
ke mi pli trenis lin al mia loĝejo ol inverse. Mi sentis fortan
deziron havi viron tiunokte, kaj mi facile allogis lin al mia
lito.«</p>

<p>»Ĉu li provis seksperforti vin, strangoli vin? Kial vi diris
nenion al ...?«</p>

<p>»Ne, tute ne,« ŝi interrompis. »Eble ĉar mi ekscitis lin
tro, kaj mi tuj vidis ... Li trovis min ege-ege dezirinda kaj ...«</p>

<p>Ŝi efektive estis bela. Ŝi havis manekenan figuron,
perfekte vestitan per robo el batik-desegna silko. Intensaj
verdaj okuloj, malhelblonda hararo, verŝajne nature onda,
sens-amaj lipoj, trajtoj simetriaj: la vizaĝo admirinde kronis
la sveltan, flekseblan korpon, virtikle kurbohavan.</p>

<!-- paĝo 56 -->

<p>»Kiam vi rimarkis, ke li estas nenormala?«</p>

<p>»Li kisis min, li premis min al si. Mi sentis lian ... e...
virecon. Komence, mi nur pensis: kia viro! Ĉar mi sentis la
aferon multe pli forte ol kutime, kaj mi konfesu, ke mi ne
malkutimas senti virecon strikti al mia korpo. Sed post
momento, li mem ne plu eltenis. Li devis ...«</p>

<p>Ŝi denove paŭzis.</p>

<p>»Kion li devis fari?« Jano trankvilvoĉe demandis.</p>

<p>»Estas malfacile klarigi. Ĝi fariĝis tiel granda, ke lia
pantalono ne plu povis ĝin enteni. Li tiuminute ankoraŭ
surhavis la vestojn. Mi mem malzipis lian pantalonon.«</p>

<p>»Ĉu li atakis vin?« diris Jano, ĉar ŝi refoje sin inter<!--
-->rompis.</p>

<p>»Ne. Tute ne. Nur, mi ne scias, kiel min esprimi. Mi ne
estas pruda, sed mi ne kutimas paroli pri tiuj aferoj. Kiam
lia pantalono glitis planken, elkalsone elstaris rapide
kreskanta afero. Ne, ne, ne rigardu min tiel. Mi havas sper<!--
-->ton, kiel mi jam diris. Mi scias, kiel funkcias viro. Nur ...
lia ... ilo estis vere giganta, kaj nekredeble dika.«</p>

<p>»Kiom granda, proksimume?«</p>

<p>»Mi povas diri la informon, kiun li mem donis al mi.
Kiam mi ekkriis, ke mi neniam vidis tiel elnorman aferon, li
diris, ke, efektive, tio estas lia plago en la vivo: erektita, ĝi
mezuras 48 centimetrojn, li diris. Mi tion volonte kredas.«</p>

<p>»Kion vi ... Kion vi opiniis pri ... kuŝi kun li?«</p>

<p>»Mi ne povus. Mi ne povis kaŝi mian hororon. Mi diris,
ke mi ne povus akcepti lin. Ĝi tute certe vundus. Ĉiaokaze,
mi tre timis ĝin.«</p>

<p>»Kiel li reagis?«</p>

<p>»Komence li estis furioza. Li kaptis min ĉe la ŝultroj,
skuis min, diris, ke konstante li spertas la saman traviva<!--
-->ĵon, ke virinoj logas lin, delogas lin al sia lito, sed poste lin
rifuzas, ke tio estas netolerebla. Mi timis. Mi petis lin ĉesi
min skui, minacis voki la policon. Li fine kvietiĝis kaj foriris.
<!-- paĝo 57 -->
Sed mi konsciis, ke mi eskapis etaŝance. Ne mankis
multo, ĝis li ekperfortus min.«</p>

<p>»Kial vi ne raportis la aferon pli frue?«</p>

<p>»Nu, li faris nenion al mi. Kaj la gazetoj, kiuj publikigis
artikolojn pri la murdoj, neniam menciis la detalojn, kiujn
mi legis en tiu jurmedicina raporto, nome, ke la viktimoj
estis penetritaj de objekto pli malpli 40-centimetrojn longa
kaj kun verŝajne 6-centimetra diametro. Legante tion, mi
tuj pensis pri li, pri lia monstra organo, kaj ankaŭ pri lia
terura seksa frustriĝo.«</p>

<p>»Dankon. Via atesto treege helpas nin. Dank’al vi ni
malkovris novan spurvojon. Ĉu vi scias, kiel nomiĝas tiu
fenomeno?«</p>

<p>»Ho jes, tute certe: Ĝim Juga.«</p>

<p class="steleto">*</p>

<p>»Simpatia vizaĝo,« pensis ambaŭ Georgo Spiro kaj
Miĥaelo Dunja, la du policanoj, kiuj, helpe al Jano Karal,
estis komisiitaj enketi pri Ĝim. Ili klarigis la motivon de sia
ĉeesto.</p>

<p>»Ĉu oni suspektas min?« Ĝim mire demandis.</p>

<p>»Ne suspektas. Nur informiĝas. Vi estas unu el la
eblecoj. La vorto ›suspekta‹ estas miskompreniga. Mi diru
jenon: el la tuta loĝantaro, per ia elimina procezo montri<!--
-->ĝas, ke nur 100 personoj respondas al ĉiuj kriterioj, kiuj
ebligas difini la krimulon. Ni devas kontroli pri la cent. Ali<!--
-->vorte, vi havas 99 ŝancojn el 100 esti senkulpa, sed ni ne
rajtas pretervidi tiun centan.«</p>

<p>»Ĉu mi povas demandi, pro kio mi troviĝas inter la
cent ebluloj?«</p>

<p>»Ne. Tio estas polica sekreto, kaj nia armilo. Se ni
dirus ĝin, vi tre facile scius, kiamaniere kaŝi la veron. Nu, ni
deziras scii, kie vi troviĝis je la datoj kaj horoj, kiujn mi tuj
diros.«</p>

<!-- paĝo 58 -->

<p>El la sekvanta konversacio riveliĝis, ke Ĝim Juga
havas aŭ tre malbonan memoron, aŭ seriozan mankon de
konfirmoeblecoj pri sia lokiĝo, kiam la krimoj okazis. Ĉu tio
kreskigis la suspekton? Ne vere. La murdoj efektiviĝis ĉiu<!--
-->monate, kaj ne ĉiam estas facile ĝuste memori, kion oni
faris je preciza dato.</p>

<p>Finfine, la policanoj atingis la ĝenan parton de la pri<!--
-->demandado:</p>

<p>»Ni eble devos peti vin submetiĝi al medicina ekza<!--
-->meno,« diris Spiro.</p>

<p>»Ĉu vere? Tio estas tre ĝena,« Ĝim respondis. »Ver<!--
-->ŝajne ĝi okazos en la malnova urbo kaj oni atendigos min
dum eterno antaŭ ol okupiĝi pri mi.«</p>

<p>»Eble ni povus jam likvidi tiun problemon nun, se vi
konsentus,« Dunja sugestis.</p>

<p>»Pri kio temas?«</p>

<p>»Unue, ĉu vi scias, al kiu sangogrupo vi apartenas?
Ĉu vi havas dokumenton, kiu tion pruvas?«</p>

<p>Ĝim havigis al ili karton de regula sangdonanto. Li
estis el la grupo O. Kiel la krimulo. Kiel ankaŭ tre ampleksa
tavolo de la loĝantaro.</p>

<p>»Ni eble foje bezonos ion pli precizan, por kio nece<!--
-->sos eltiri sangospecimenon, sed tio ĉi portempe sufiĉos.
La dua afero estas pli delikata. Kiel ni klarigis, la krimoj, pri
kiuj ni esploras, estas esence seksaj. Ni scias detalojn pri
la seksa morfologio de la krimulo. Ekzameno de la seksaj
organoj povus ege helpi limigi la kampon de nia serĉado.
Ĉu vi konsentus, ke ni ...«</p>

<p>»Se tio ebligas gajni tempon, kial ne? Mi estas sen<!--
-->kulpa, do kial mi hezitus?« Ĝim respondis kun rideto.</p>

<p>»Tiu sinteno estas plej favora al vi, mi gratulas,« Spiro
komentis, dum Ĝim nudigis sian subzonan korpon.</p>

<p>»Belan ilon vi havas,« deklaris Dunja, dirante al si, ke
la virineto, kiu vizitis Janon, ĉerpis siajn informojn el sia
<!-- paĝo 59 -->
imago. 48-centimetra! Da frenezuloj ĉiam estas pli ol oni
emus pensi. Se ĉi tiu longis 10 centimetrojn, tio estis
maksimumo.</p>

<p>»Ni petas vian pardonon, sed en nia raporto ni devas
indiki viajn dimensiojn. Ni do devos mezuri,« li aldonis.</p>

<p>Ne lasante al Ĝim la tempon eventuale rifuzi, li tiris
mezurbendon el sia poŝo, kaptis la penison, kaj aplikis la
bendon al ĝi. Lia mano estis varma, kaj la tuŝo kaŭzis etan
eksciton. Kelkaj viroj tute ne ekscitiĝas ĉe kontakto kun ulo
el la sama sekso, sed Ĝim, kvankam tute ne samseksema
– vide, ekzemple, lin ekscitis nur virinoj – estis ege res<!--
-->pondema je ĉiu tuŝo en tiu korporegiono. Tial ankaŭ ĉe la
arabo li tiel pozitive reagis.</p>

<p>»Niaj ĉefoj havas vere strangajn ideojn,« Dunja diris
ridante. »Ili petas nin mezuri penisojn, sed la longeco ŝan<!--
-->ĝiĝas de sekundo al sekundo. Kio estos la ĝusta?« Paro<!--
-->lante, li tuŝis la organon iom pli ol necesus por simpla
mezurado. Eble li havis iajn samseksemajn tendencojn.</p>

<p>»Pri la longeco, ni metos ian mezan mezuron,« li diris.
»Eble notu 17, Georgo. Kiam mi komencis estis 15, kaj
nun jam estas 20. Sed kion fari pri la cirkonferenco? Tio
multege ŝanĝiĝas ekde antaŭ kelkaj minutoj. Kaj ni devas
noti la cirkonferencon de la balano. Mi eble komencu per
tiu. Kia profesio, diable, kia profesio!«</p>

<p>Metante la mezurbendon ĉirkaŭ la glanon, li unge
tuŝis ties rimeneton, kio kaŭzis al Ĝim fortan ekscitan sen<!--
-->sacon.</p>

<p>›Mi erektos,‹ ĉi-lasta diris al si. ›Mi sentas nun, ke mi
erektos‹. Li estis ege ekscitiĝema tiuloke, kaj la fakto, ke
ĝin tiklis viro nenion ŝanĝis pri tiu fiziologia karakterizo.</p>

<p>Same kiel la penso ruĝiĝi akcelas ruĝiĝon ĉe homo
timema, tiu penso nur povis akceli la fizikan reagon. Lia
vira ornamaĵo iĝis pli kaj pli malmola. Ĝim tute ne deziris,
ke la policanoj vidu, kia li aspektas ĉe plena seksa varm<!--
[paĝo 60]
-->iĝo – li neniam ŝatis, ke oni vidu lin tiastata, ĉar tio akrigis
lian senton pri nenormaleco – kaj se li komence konsentis
sin montri, tio estis nur ĉar li opiniis, ke ili rigardos dum ne
pli ol du sekundoj, kio estis tute akceptebla, tial ke, en
trankvileco, lia karuleto estis absolute normala (laŭ dimen<!--
-->sioj, se ne laŭ ĉarmo). Sed nun, li lasis ilin tuŝi ĝin, manipuli
ĝin, kaj subpremi erekton estis tute neeble.</p>

<p>Kiam la du enketistoj revenis al la ĉefpolicejo, ili povis
konfirmi la nekredeblan depozicion: la palison 48-cent<!--
-->imetran ili propramane mezuris.</p>

<!-- paĝo 61 -->

<h2>11</h2>

<p>»S-ino Karal!«</p>

<p>La nokto estis aparte malluma, la strato aparte sen<!--
-->homa, ŝi ektimis.</p>

<p>Ŝi tuj rekonis la viron, kiu, antaŭ nelonge, ekzibis sin
en ŝia kabineto de la psikosociala konsultejo. Sed lia
vizaĝo, ĝenerale tiel ĉarma, ĉi-foje teruris. Al la malestimo,
kiu pentriĝis sur ĝi, miksiĝis io minaca.</p>

<p>Li ekkaptis ŝiajn manradikojn, premante ilin tiel forte,
ke ili doloris.</p>

<p>»Kien la profesia sekreto?« li demandis per obtuza,
furioza voĉo.</p>

<p>»Vi diris al mi, ĉu ne, ke ĉio inter ni estas konfidenca,«
li daŭrigis, »kaj mi stulte kredis vin. Mi sciis, ke vi estas
edzino de policano, tial mi demandis pri la sekreto. Mi ima<!--
-->gis vin honesta. Kiam vi konfirmis, ke miaj konfidencoj
estos respektataj, mi kredis vin, kaj ...«</p>

<p>»Mi neniam perfidis viajn konfidencojn,« ŝi interrom<!--
-->pis, »kaj mi ne komprenas, kio okazas al vi.«</p>

<p>Ŝia tono estis sincera kaj li dum sekundo hezitis. Sed
li tuj retrovis sian ĵusan humoron:</p>

<p>»Kiel bele vi komedias! La polico venis al mi. Ili
demandis ĉiaspecajn detalojn pri miaj faroj je tiu aŭ alia
momento. Longan liston ili havis. Kaj poste, ili devigis min
montri miajn plej-intimaĵojn, kaj ili mezuris. Ili suspektas
min pri longa serio da krimoj, da seksaj krimoj. De kie, se
ne de vi, venis la informo pri mia vira longeco?«</p>

<p>Parolante, li laŭgrade tiris ŝin al mallumega pasejo.</p>

<!-- paĝo 62 -->

<p>»Mi ne scias de kie,« ŝi diris malforte. »Mi nur povas
ĵuri al vi, ke mi nenion perfidis.«</p>

<p>»Mi fidis je vi, mi fidis je vi,« li raŭkis, kaptante ŝiajn
ŝultrojn kaj skuante ŝin. »Ĉu vi komprenas, ke mi fidis je
vi? Ke mi trovis vin komprenema, simpatia. Kaj nun ...«</p>

<p>Ŝi iĝis eĉ pli pala. Ŝi ne kapablis pensi. Ŝi diris al si, ke
li estas freneza, kaj ke neniu argumento povus lin kon<!--
-->vinki. Ekperlis larmo.</p>

<p>»Mi povas diri al vi nenion alian ol la veron,« ŝi diris
per mallaŭta voĉo, tre malsama ol la kutima. »Mi neniam
menciis vin aŭ vian problemon al mia edzo, nek al iu ajn,
sed vi ne kredos min.«</p>

<p>Liaj manoj proksimiĝis al ŝia kolo. Ondo de angoro ŝin
ekkaptis. Ŝi sentis, ke ŝi baldaŭ panikos preter prudento.</p>

<p>»Ĉu vi intencas murdi min, kiel vi murdis 10 senkul<!--
-->pajn virinojn? Eble vi ...«</p>

<p>»Kion? Vi kredas, ke mi estas tiu murdema seksma<!--
-->niulo? Kaj vi nomas vin psikologo?«</p>

<p>Lia indigno sonis tute sincera, sed liaj okuloj iĝis
strange ruĝecaj, febraj, kaj liaj manoj nun atingis ŝian gor<!--
-->ĝon.</p>

<p>»Mi murdis neniun. Venis konsulti vin viro kun serioza
psikologia problemo, kiu fuŝas al li la vivon, kaj anstataŭ
helpi, anstataŭ eĉ kompreni, vi lin imagis krimulo, kaj
denuncis al via edzo. Eble vi efektive meritas, ke mi stran<!--
-->golu vin ...«</p>

<p>Ŝi levis la brakojn por depreni liajn, nur reflekse, ne
fide, ŝi ja sciis lin tiom pli forta! Sed ĝuste je la momento,
kiam ŝi opiniis, ke verŝajne jen alvenis ŝia lasta spirminuto,
potencaj brakoj kaptis lin de malantaŭe.</p>

<p>»Sufiĉe!« kriis la profunda voĉo de policisto. Ĝim eĉ
ne provis rezisti la areston. La rigardon de malestimo, kiun
li ĵetis al Ĝoja, tiu ne pretas forgesi.</p>

<p>»Mi estas senkulpa,« li balbutis, »ni nur diskutis, iom
vigle.« Sed la du policistoj forkondukis lin.</p>

<!-- paĝo 63 -->

<h2>12</h2>

<p>Tri tagojn poste, geedzoj Karal diskutis la aferon,
paŝante direkte al la ĉefpolicejo.</p>

<p>»Feliĉe, ke tiu junulino informis nin pri la longfalu<!--
-->sulo,« Jano diris al Ĝoja. »Se ni ne aranĝus, ke policisto
konstante sekvu lin, vi eble ne plu apartenus al ĉi tiu
mondo! Mi min demandas, ĉu vi ne havas tro striktan kom<!--
-->prenon pri profesia sekreto.«</p>

<p>Ili paŝis tra la parko, man-en-mane, kiel ofte dum belaj
vesperoj. Ŝi nur levis la ŝultrojn.</p>

<p>»Ĉu vi ne havas dubon, ke kulpas li?«</p>

<p>»Neniun. Lia sanga grupo koincidas kun la konkludoj
tiritaj el la specimenoj de spermo, kiun ni trovis ĉe la vikti<!--
-->moj, eĉ laŭ la tre fajnaj subdividoj, kiujn oni nun uzas.
Krome, vi scias, ke ni trovis virajn pubharojn en la plimulto
el la kazoj, kiel ofte ĉe seksaj atencoj. Nu, laŭ la polica
laboratorio, tiuj devenas de li.«</p>

<p>»Ĉu la certeco estas absoluta?«</p>

<p>»Nu, la laboratorio ne havas absolute plenan certe<!--
-->con, sed post la aresto oni kompreneble prenis harspeci<!--
-->menojn el tiu lia korpoparto, kaj ĉiuj sciencaj analizoj kaj
observoj faritaj konfirmas plenan kongruecon. Mi persone
ne havas dubon, ke estas li.«</p>

<p>»Kompatindulo!« Ĝoja ekkrietis.</p>

<p>»Kion? Ĉu vi taksas lin kompatinda? Kvankam li
preskaŭ sufokis vin?«</p>

<p>Ĝoja miris pri la propra reago. Kaj samtempe ne vere
miris.</p>

<!-- paĝo 64 -->

<p>»Mi ne estas tiel certa kiel vi. Dum tiu renkonto, kiam
viaj policistoj subite intervenis, kaj arestis lin, li ne vere pro<!--
-->vis strangoli min. Li ne premis serioze.«</p>

<p>»Tion vi diras nun; ĉe la policejo vi estis malpli certa.«</p>

<p>»Ĉu vere?«</p>

<p>»Jes.«</p>

<p>»Tamen mi trovis lin sincera.«</p>

<p>»Kio estas sincereco? Sed ĉiaokaze, la nuntempa
sangotipa klasado fariĝis vere preciza, kaj la har-indiko
konfirmas. Estus eksterordinara hazardo, ke alia viro ol li
lasus tiujn spurojn, kiuj perfekte kongruas kun liaj fiziolo<!--
-->giaj karakterizoj, inkluzive de la vundospuroj kaŭzitaj per
lia fenomena ... armilo. Sed eble vi kompatas lin pro tio. Li
rakontis al vi pri la seksa mizero de viro tiel dotita de la
naturo, kaj kun via bona koro, vi sukcesis kompreni lin kva<!--
-->zaŭ de interne. Sekve vi lin kompatas, eĉ se li estas kri<!--
-->mulo.«</p>

<p>»Eble,« ŝi respondis. Sed ŝi ne estis kontenta.</p>

<p>Ŝi akompanis lin ĝis la pordo de la ĉefpolicejo, kie li
devis likvidi raporton tiuvespere, kaj ĉe la sojlo tenere kisis
lin ĝisrevide. Dum ŝi promene revenis hejmen, provante
detale memori la scenon kaj juĝi, ĉu Ĝim reale emis ŝin
strangoli, ŝi ne imagis, en kia tertremeca stato la prokurora
kaj polica burokratio troviĝas. La novaĵoj, la ordonoj, la
onidiroj, kiuj tien antaŭe alvenis – dum Jano ĝuis siajn
liberhorojn kun Ĝoja – apenaŭ ne kaŭzis revolucion. Kiel
Jano sukcesis fini sian raporton, tion neniu povos diri:
miraklojn oni ne klarigas. Sed li restis longe babilante kun
la kolegoj pri la lastaj eventoj, antaŭ ol repeli sin hejmen,
ĝisnaŭze senkuraĝigita.</p>

<p>»Mi freneziĝos,« li sputis, malfermante la pordon.</p>

<p>»Nature,« Ĝoja senpense komentis. Ŝi estis
kudranta, kaj, koncentrante la atenton al sia laboro, ŝi ne
turnis la rigardon al li, kiam li eniris, kio malhelpis ŝin kons<!--
[paĝo 65]
-->tati lian furiozan esprimon. Liajn vortojn ŝi aŭdis sen miro.
Ŝi konis lin. En ĉiu enketo prezentiĝis momento, kiam li
anoncis, ke li nepre perdos definitive la saĝon.</p>

<p>»Kion oni ĉi-foje faris al vi?« ŝi demandis pli afable.
Nur tiam ŝi perceptis, laŭ lia vizaĝo, ke iu kvazaŭ forŝtelis
de li la tutan emon plu aktivi. Grumble, malvarmkolere, li
respondaĉis:</p>

<p>»Estas absolute nekredeble. Ni enketas, ni ŝvitas, ni
faras fortostreĉojn, kaj kiam ni ĵus solvis la misteron, kaj
justico povus komenci sian taskon, jen altaj instancoj mal<!--
-->faras nian tutan laboron.«</p>

<p>»Altaj instancoj, ĉu?«</p>

<p>»Jes. Diplomatiaj konsideroj, ili diras. Kaj ankaŭ eko<!--
-->nomiaj. Imagu, ke la ambasadoro de iu forperdita emirlan<!--
-->deto intervenis ĉe la koncerna ministro, tuj kiam li eksciis,
ke ni arestis Jugan, por ke tiun oni liberigu! Nun, tiu amba<!--
-->sadoro asertas, ke ĉiumonate je plenluna nokto, Ĝim tro<!--
-->viĝis en lia hejmo.«</p>

<p>Ĝoja ektremis, io tre malvarma traglitis ŝian spinon.
Pri la afero ŝi ja sciis pli ol Jano povis diveni.</p>

<p>»Ĉiumonate je plenluna nokto?« ŝi ripetis mire. »Kion
diable li faris tie?«</p>

<p>»Amon. Aŭ pli ĝuste seksumon. Almenaŭ, tio estas
nia dedukto, ĉar oficiale, li nur estis amike invitata. Ĉia<!--
-->okaze tiu diplomato el Zob-el ..., nu, mi forgesis la nomon,
de tiu eta emirujo, estas konata samseksemulo. Ŝajnas,
ke li enamiĝis al Ĝim kaj ĝuas liajn servojn, laŭdire, ĉiumo<!--
-->nate, kiam la luno plenas. Tion diris, neoficiale, la advo<!--
-->kato de Ĝim Juga, kiun tiu moŝto mem proponis al la ares<!--
-->tito.«</p>

<p>»Unufoje monate! Nekredeblas. Kiel li klarigas tiun
strangan regulecon?«</p>

<p>»Li asertas, ke li konatiĝis kun Ĝim dum plenluna
nokto, kaj havas ian superstiĉon, kiu igas lin inviti Jugan je
tiuj datoj.«</p>

<!-- paĝo 66 -->

<p>»Sed ... Kion diras Ĝim?«</p>

<p>»Li ĝis nun rifuzis komenti la aferon. Li montriĝas ege
embarasita. Li plu asertas, ke li estas senkulpa, kaj ke tion
li ne bezonas pruvi. Neniu civitano devas pruvi sian sen<!--
-->kulpecon, li ripetas, kaj li pravas, el jura vidpunkto. Eĉ se
tiu sinteno ne estas vere efika, finfine.«</p>

<p>»Mi povus atesti, ke la ambasadoro mensogas,«
Ĝoja flustris, pensema.</p>

<p>Jano rigardis ŝin nekomprene.</p>

<p>»Vi, ĉu vere? Ĉu mi bone aŭdis? Aŭ ĉu mi estas tiel
laca, ke mia cerbo misfunkcias?«</p>

<p>Ĝoja mordis al si la lipon, ekkonsciante, ke ŝi preskaŭ
perfidis profesian sekreton. Ŝi ne sciis certe, kiuj estas ŝiaj
rajtoj kaj devoj, laŭjure, se temas pri murdo, sed ŝi decidis
ĉiaokaze prisilenti la aferon. Ŝi ne povus allasi, ke homo,
kiu konfidis sekreton al ŝi, perdu pro ŝi la liberecon, eĉ se li
estas kulpa. Helpis ŝin decidi la fakto, ke al lia kulpeco ŝi
malpli kaj malpli kredis.</p>

<p>»Vi misaŭdis, Jano,« ŝi diris per tre stranga voĉo, kiu
sendis la edzon al profundegoj de perplekso. Ĝuste en
horo, kiam li bezonus plej firman apogon de sia edzino,
ĝuste tiam ŝi rekomencis konduti laŭ maniero incite
nekomprenebla.</p>

<p>Ambaŭ silentis. Jano pensis pri Ĝoja. Ĝoja pensis pri
la fakto, ke ŝi ne povus atesti pri la konfeso de Ĝim al ŝi
rilate la ambasadoron. Eĉ se la profesia sekreto ne plu
aplikiĝas, kiam temas pri murdo – kion ŝi devos kontroli,
cetere – kaj eĉ se ŝi ŝanĝus sian decidon silenti, estus fa<!--
-->cile al la advokato de Ĝim, antaŭ la prikrima tribunalo,
neniigi ŝian ateston substrekante, ke ŝi estas edzino de
policano implikita en la afero, kaj ke ĉio, kion ŝi diras, eble
celas helpi la edzon. Estus pli facile dubigi pri ŝia veremo
ol pri tiu de la moŝto araba.</p>

<p>»Pri kio vi pensas?« Jano scivolis.</p>

<!-- paĝo 67 -->

<p>»Pri la tribunalo. Mi bildigis al mi la proceson pri Ĝim.
Mi vidis lin akuzite de la prokuroro, kaj min atestanta ...«</p>

<p>»Ankaŭ mi pensis pri tio. Ĉu ne mirinde, kiel ofte niaj
pensoj disvolviĝas similvoje?« Li preferis ne diri, ke li
sufere pensis, fakte, pri ŝiaj nekompreneblaj reagoj.</p>

<p>»Kaj vi, Jano, kion vi imagis rilate al tiu primurda tribu<!--
-->nalo?«</p>

<p>»Mi vidis sinsekvantaron da araboj, ripetantaj mal<!--
-->samvorte ekzakte saman ateston, plej imprese por ĉiuj
ĉeestantoj. Tiun ideon mi kunprenis el la oficejo. Ŝajnas,
ke la juristoj en la prokurorejo estas furiozaj, ĉar nun ili
frontas al atestoj de la diplomato, de lia sekretario, de lia
ŝoforo, de lia ĉefservisto kaj de mi-ne-scias-kiom da ara<!--
-->boj, kiuj unuvoĉe proklamas, ke Ĝim ĉeestis je ĉiu plen<!--
-->luna nokto. Imagu, kiel prezentiĝos la kazo antaŭ la ĵurio,
kiam unu araba atestanto post la alia venos kiaj ĵuros, ke
Ĝim troviĝis kun la moŝto! Ĉu la prokuroro sukcesos kon<!--
-->vinki, ke ĉiuj tiuj nur obeas la mastron? Ĉu li povus eĉ provi
tion diri sen kaŭzi seriozan diplomatian incidenton?«</p>

<p>»Vi pravas.«</p>

<p>»Tiu lasta komplikaĵo komplete elĉerpis miajn fortojn.
Mi starigas al mi tiom da nesolveblaj demandoj! Kion signi<!--
-->fas la konduto de tiu ambasadoro? Kial kaj kiel Ĝim konati<!--
-->ĝis kun viro el tute alia medio, kun statuso diplomata? Ĉu
estas en la afero io tute alia ol la seksaj krimoj, pri kiuj ni
enketis? Iu suspektinda flanko, pri kiu ni tute ne pensis?
Kaj kial Ĝim ne tuj jesis al la savaj vortoj de la arabo?«</p>

<p>»Ĉu lia embaraso ne povus fonti el tio, ke li ne emas
konfesi sian samseksemon? Nia socio tute ne estas tole<!--
-->rema por tiuj homoj, kaj eble li havas kondiĉitan defendre<!--
-->flekson treege fortan pri tiu aspekto de sia vivo.«</p>

<p>»Fakte, ni scias, ke li ne estas samseksema. La
enketo pri li kondukis nin al iu prostituitino, kun kiu li
kelkfoje rilatis. Ankaŭ ŝi enamiĝis al li. Ŝajnas, ke ĉiuj, viroj
kaj virinoj, enamiĝas al tiu krimulo.«</p>

<!-- paĝo 68 -->

<p>Ĝoja glutis salivon. Ŝi memoris, ke ŝi ne tiom mal<!--
-->proksimis de simila travivaĵo. Ĝim vere estis viro potence
amveka.</p>

<p>»Kion ŝi diris pri li?«</p>

<p>»Ŝi ploris. Ŝi diris, ke li certe ne estas kulpa, ke ŝi
neniam vidis viron kun tiel delikataj sentoj, ke li tute ne
estas egoisma aŭ sadisma, nur terure suferas pro manko
de taŭgaj kunulinoj. Ŝi mem ege ŝatus akcepti lin en sin,
sed tute simple ne povas pro timo vundiĝi.«</p>

<p>»Ke li rilatas sekse kun virinoj, tio ne pruvas, ke li ne
ĝuigas samseksulojn. Eble li tion faras por mono. Aŭ eble,
kiel diras la maristoj, li funkcias jen vapore jen vele. Ĉu tiu
virino konvinkis vin, ke Ĝim ne murdis?«</p>

<p>»Tute ne. Ŝi efektive parolis, miaopinie tute sincere,
pri liaj delikataj sentoj, sed ŝi spontane menciis ankaŭ, ke
ŝi timis lin, kiam li premis ŝin al si. Ŝi timis, ke li ne rezistos
la deziron penetri ŝin, kaj ŝin difektos. Ŝi diris, ke laŭ ŝia
impreso, li devis mobilizi preskaŭ superhoman volforton
por ŝin forpuŝi, tiom liaj okuloj montris intensan deziron; ŝi
eĉ uzis la vortojn ›besta esprimo‹. Poste, ŝi konsciis, ke ŝia
maniero paroli kreas malbonan impreson pri li, kaj kom<!--
-->plete ŝanĝis ĝin. Ŝi ekdiris, ke ŝi neniam parolis tiusence,
ke ni misinterpretis pro niaj antaŭjuĝoj. Sed mi aŭdis ŝin
propraorele. Mi ne eraris. Laŭ mia opinio, ŝi iom timas lin,
kaj lin tre amas. Ŝiaj respondoj tradukas tiun sentokon<!--
-->flikton.«</p>

<p>»Kia eksterordinara afero! Ekde la komenco, ĉio
estas malsama, ol ĉe kutimaj kazoj, ĉu ne?«</p>

<p>»Jes. Kaj mi ankoraŭ ne diris la plej nekredeblan!«</p>

<p>»Ĉu vere estas io pli?«</p>

<p>»Jes, sed vi neniam imagus, kio.«</p>

<p>»Kio do?«</p>

<p>»Mi diris, ĉu ne?, ke la prokurorejo estas en furioza
freneza stato. Ili ricevis instrukcion de la ministro nepre
liberigi Jugan.«</p>

<!-- paĝo 69 -->

<p>»Jes. Vi tion diris. Mi miris pri ministra interveno. Kion
ili faros? Ĉu ili riskos malobei?«</p>

<p>»Ili decidis prokrasti kiel eble plej longe la aferon, sed
ne scias, kiel ili fine elturniĝos. Ĉio povus finiĝi per gran<!--
-->dioza politika skandalo.«</p>

<p>»Sed kial la ministro ...?«</p>

<p>»Laŭ miaj informoj, tiu araba ambasadoro, kiu inter<!--
-->venis ĉe li, estas treege riĉa. Iel la prokurorejo eksciis, ke li
promesis al la ministro unu el siaj naftofontoj, se Ĝim liberi<!--
-->ĝos!«</p>

<p>»Nekredeble! Kaj la ministro ...«</p>

<p>»...akceptis. Ĉu ne bele?«</p>

<!-- paĝo 70 -->

<!-- paĝo 71 -->

<h2>13</h2>

<p>La informo, ke oni efektive arestis la seksmaniulon,
kaŭzis ĉe multaj belaj, malaltkreskaj knabinoj agrablan
senpeziĝon. Nun ili povos denove amindumi sentime kun
ĉarmuloj nekonataj. Kiel, ekzemple, faris ĉi-vespere
Nhan<a href="#p1" name="r1"><sup>1</sup></a>.</p>

<p>Dum la tuta vespero, Nhan trovis sian kunulon plena
je ĉarmo. Plaĉvizaĝa kaj belkorpa, li disĵetis spriton mal<!--
-->avare, kaj, kvankam ŝi sciis, kion tiaj frazoj valoras el viro,
kiu deziras virinon, tamen tre agrablis la flataj vortoj pri ŝia<!--
--> senkompara azia beleco, pri la sensimila svelteco de ŝia
figuro, pri la senrivala logo de ŝiaj lipoj.</p>

<p>Sed nun, kiam ili nude kuŝis sur la lito, dolĉe prilumata
de la plenluno, ŝi sin demandis, ĉu ŝi agis prave invitante
lin al sia apartamento. De kelkaj minutoj, ja, liaj okuloj
alprenis strangan, timindan rebrilon.</p>

<p>Kiam liaj manoj fermiĝis ĉirkaŭ ŝia kolo, ŝia nebula
suspekto fariĝis subite evidento treege akra. Li estas dan<!--
-->ĝera seksmaniulo, eble eĉ tiu, kiu krimis antaŭe. Eble la
polico eraris. Ŝi rapide enspiris pulmoplenon da aero. Aŭ
ĉu estus nur ludo? Unu rigardo al liaj okuloj sufiĉis, por cer<!--
-->tigi, ke ne. Ili estis alimondaj. Kaj lia gesto tute ne estis
luda, sed perfekte laŭcela ekstrangolo. Freneze, kun fre<!--
-->neza silento, li premis pli kaj pli.</p>

<p>Fakte, li grave eraris. Kiel li povus scii, ke en la tribo de
Nhan, ie en la vietnamiaj montoj, oni instruas jam al infanoj
kiel masaĝi kaj ekzerci la kolmuskolojn, por ege disvolvi
<!-- paĝo 72 -->
ilian forton? Tiun kutimon Nhan, malgraŭ la multaj kompli<!--
-->kaj aventuroj, kiuj kondukis ŝin al Eŭropo, neniam perdis.
Krome, ŝi travivis tro da mortgravedaj situacioj por paniki
nun, en la propra apartamento, nur pro la sadismo de tiu
juna viro, kies fizika forto ne estis tiel impona, se juĝi laŭ lia
nuda korpo.</p>

<p>»Li laciĝos antaŭ ol mi,« diris al si Nhan, dum la samli<!--
-->tulo premis kaj premis la kolon, kaj ŝi streĉis kaj streĉis ties
muskolojn.</p>

<p>Ŝi sukcesis liberigi unu el siaj manoj, kiujn li tenis kap<!--
-->tita sub si, kaj per abrupta gesto ŝi sukcesis bati je tre pre<!--
-->ciza loko lian skroton. Li ekblekis dolore. Profitante, ke li
tiel perdas aeron utilan por barakti, ŝi, per movo de la lum<!--
-->boj, kruroj kaj ventro, igis lin fali ellite. Tiam, ŝia haka man<!--
-->plato celis lian nukon kaj ĝuste trafis. Li senkonsciiĝis.</p>

<p>Garde observante, ŝi paŝis al la malfermita fenestro
kaj ripete plenigis siajn pulmojn ĝisfunde, retenante en ili
la aeron, antaŭ ol elspiri. Nur tiam ŝi telefonis al la polico.</p>

<p>»Mi estas impresita,« Karal diris, kiam ŝi eksidis en la
seĝon vid-al-vidan.</p>

<p>Ŝi ridetis.</p>

<p>»Nu, mi estas certa, ke sola li ne povis mortige stran<!--
-->goli siajn viktimojn.«</p>

<p>»Sola? Kion vi volas diri? Ĉu helpis lin kunkulpulo?«</p>

<p>»Jes: virina paniko. Se ili ne panikus, kaj ne perdus
tiel sian rezistpovon kaj siajn rezervojn de aero, li neniam
sukcesus ilin strangoli, li ne estas sufiĉe forta.«</p>

<p>»Vi pravas parte, sed parte malpravas,« respondis
Karal. »Li ĉiam elektis speciale malgrandajn kaj malfortajn
virinojn. Viaj pulma enhaveco kaj muskola forto certe
estas multe pli grandaj ol ĉe la aliaj knabinoj, kiujn li atakis.
Li elektis vin nur, ĉar tio tute ne vidiĝas el supraĵa rigardo.
Sed vi pravas pri tio, ke en via savo grandan rolon ludis via
<!-- paĝo 73 -->
kapablo superi la timon, kaj via nefleksebla volo rezisti.
Plus kelkaj scioj luktfakaj, ŝajnas al mi.«</p>

<p>»Nu, mi lernis defendi min,« ŝi diris ridete.</p>

<p>Li prenis notlibron kaj komencis skribi la depozicion.</p>

<!-- paĝo 74 -->

<!-- paĝo 75 -->

<h2>14</h2>

<p>Estis io simila inter Haroldo Gajér, la junulo, kiu atakis
Nhan, kaj Ĝim Juga. Li estis malpli alta ol Ĝim, malpli forta
ankaŭ, sed la okuloj, la haroj, la mentono estis sammode<!--
-->laj. Kaj simila estis ankaŭ la ĉarmo.</p>

<p>Por la polico estis humilige devi liberigi Jugan. »Ek<!--
-->sternorma renkontiĝo de koincidaj detaloj,« ili klarigis. Sed
tio montris, kiel malĝusta fojfoje scienca polictekniko
povas esti. Oni kompreneble analizis la sangon kaj pubha<!--
-->rojn de tiu alia junulo, kaptita ĉe l’freŝa faro: ili prezentis la
samajn karakterizojn kiel tiuj de Ĝim. Humiliga, verdire, ne
facile akceptebla konstato pri malpravo.</p>

<p>Kaj nun tiu junulo sidis sub pridemandado, kaj obstine
mutis. Se la polico nur imagus, kio okazas en lia cerbo!</p>

<p>»Kial vi ilin strangolis?« la stulta policano demandis.
Sed li estis pli forta. Li ne respondos. Li nur pensis: ›Kom<!--
-->preneble mi devis strangoli ilin, ili estigis en mi pekajn dezi<!--
-->rojn. Ili devigis min malpurigi mian animon. Sub sia eta,
svelta korpo, ili estis la Malbono‹.</p>

<p>»Sed kial vi ... vi enperfortis en ilin tiun longan, dikan
objekton?«</p>

<p>La polico ja trovis ĉe la arestito specon de artefarita
faluso el rigida plasta materialo. Ĝi konsistis el partoj, kiuj
povis engliti unu en la alian, tiel ke, por portiĝi, ĝi ne estis
pli longa ol polica klabo, dum en funkcia pozicio ĝi longis
pli malpli 50 centimetrojn.</p>

<p>Ruza esprimo aperis sur lia vizaĝo. Sed li diris nenion,
kaj nenion li diros. Li nur memoris.</p>

<!-- paĝo 76 -->

<p>Kiom aĝa li estis? Ĉu deksesjara? Li revidas sin, en
tiu arbaro. Kiom li ŝatis grimpi sur la arbojn, sur la arboj! Tio
estis lia teritorio, lia rifuĝejo, por revi sola, aŭ legi. Kiel pre<!--
-->cize li revidas tiun tagon!</p>

<p>Li sidas sur malalta branĉo, kaj jen alvenas Ĝim, Ĝim
Juga, la samvilaĝano. Ĝim ne povas vidi sian samaĝulon,
kaŝitan en la folioj. Li rigardas ĉirkaŭen, kvazaŭ por certiĝi,
ke ĉeestas neniu. Sekurigita de la kompleta silento, li eli<!--
-->gas sian kacon, videble ne por urini.</p>

<p>Jen li komencas ĝin masaĝi. Fascina vidaĵo, absolute
fascina. Ĉar lia organo fariĝas tiel longa, longa! Kaj dika!
Vera paliso ĝi estas, ne peniso. Ĉu eblus forturni la oku<!--
-->lojn? Kaj daŭre, malrapide, kiel konscienca metiisto, li
masaĝas. Iom post iom, liaj movoj akceliĝas, ĝis fine ili
alprenas furiozan ritmon. Kaj jen okazas la eksplodo.</p>

<p>Kiel tiuj policanoj povus kompreni? La gejsero skande
funkciis dum almenaŭ 10 minutoj, kraĉante siajn genojn
ĝis distanco de 20 metroj, surverŝante la teron, la foliojn, la
branĉojn, kaj milojn da insektoj, en nekredebla praa
fekund-rito.</p>

<p>Kiu homo povus kompreni la efikon de tia spektado?
Tia sceno ne forgesiĝas, ĝi ne allasas forgeson, ĝi reve<!--
-->nas nokton post nokto en sonĝoj, en premaj, angoraj son<!--
-->ĝoj. Ĝi igas freneza.</p>

<p><br/></p>

<p>Neniu, ĉefe policano, povus kompreni la kulton: kiam
li skulptis el ligno la unuan reproduktaĵon de la ĝima
faluso, kaj ĉiutage adorkliniĝis antaŭ ĝi. Estis bona ideo:
ekde tiu tago, la angorsonĝoj ĉesis. Li portis florojn al tiu
altaro kaj bruligis kandelojn aŭ incensbastonetojn apud ĝi.
Tiuepoke jam lia patrino mortis, kaj patron li neniam havis.
Vivtenante sin kiel laboristo, li loĝis sola, kaj trovis egan
konsolon en la kulto.</p>

<p>»Kial? Kial? Kial?« demandas la policanoj.</p>

<!-- paĝo 77 -->

<p>Stultaj obstinuloj! Li ne respondos, ĉar respondi li ne
povus. Kial paroli al homoj, kiuj ĉiaokaze ne povos kom<!--
-->preni?</p>

<p>»Kial tiujn virinojn?« ili demandas.</p>

<p>Plu silenta, li prezentas al ili nur sian revkaptitan
esprimon, kun sfinksa rideto. Virinoj, ĉu?</p>

<p>Li memoras la unuan. Ŝi estis bela, gaja, kaj li videble
plaĉis al ŝi. Li ne estus imaginta antaŭe, ke estus tiel facile
venigi ŝin al sia loĝejo. Ili drinkis, drinkis. Sed alkoholaĵo
ŝajne igis ŝin pli kaj pli postulema. Kaj supereca.</p>

<p>»Nur tion vi havas!« ŝi diris ironie, prenante en sian
manon lian viran ileton. Tiaj rimarkoj pli kaj pli igis lin perdi
sian memcertecon. Li apenaŭ estis en ŝi, jam lia semo
ŝprucis, kaj ŝi mokis lin plu.</p>

<p>Tiuj insultaj diroj ŝiaj estis neakcepteblaj. Tial li mon<!--
-->tris al ŝi, ke li havas pli. Li prenis la dion faluson de sur ties
altaro kaj ĝue perfortis la freŝmortan korpon per ĝi.</p>

<p>»Kial? Kiel? Kion?« demandas la policanoj.</p>

<p>Li ne respondos. Ili eĉ ne scias pri tiu unua. Li sukce<!--
-->sis forporti la kadavron al la aŭteto, kiun li ĵus akiris de
amiko ŝtelisto. Neniu vidis lin. Kaj poste li ĵetis ĝin en la
riveron. Oni ankoraŭ ne trovis ĝin, kaj la polico certe ima<!--
-->gas, ke kiel centoj da junulinoj, ŝi ien forkuris kaj foje rea<!--
-->peros.</p>

<p>Post tiu ...</p>

<p>Pasis pluraj monatoj, kaj fine li elpensis kaj fabrikis la
redukteblan plastan faluson, kiun li povis kunporti enpoŝe.
Tiel li havigis al si unu virinon ĉiumonate. La uzo de tiu
giganta faluso pensigis lin pri Ĝim. Li eĉ ĝue esperis, ke
tiun oni suspektos. Ja kial oni lasas libera tian monstron?
Ulojn kun tia organo oni devus enŝlosi, aŭ almenaŭ kastri.</p>

<p>»Kial? Kiam? Kiun?« la polico demandas.</p>

<p>Li ne respondas. Li ne respondos. Sur la ekrano de lia
menso repasas la filmo de liaj heroaĵoj. La blonda iom vul<!--
[paĝo 78]
-->gara, la brunhara de la kinejo, la aliaj. La polico ne kompre<!--
-->nos, tial preferindas silenti. Li havas puran konsciencon. Li
faris nur sian devon. Ĉiufoje post kiam li definitive forpasi<!--
-->gis unu el tiuj maldeculinoj, kiuj tiel facile konsentas kuŝi
kun viro, ĉiufoje poste li konstatis, ke lia seksumilo grandi<!--
-->ĝis. Baldaŭ – kial ne esperi? – eble ĝi fariĝos kiel la dio
mem.</p>

<p>Antaŭ la konsternitaj policanoj, kiuj parolis plu, li
neaŭdante malzipis sian pantalonon, eligis la pendaĵeton,
kaj komencis ĝin karesi starige.</p>

<p class="steleto">*</p>

<p>»Novaĵo interesos vin,« Jano ĝoje diris al sia edzino.</p>

<p>»Ĉu vere?«</p>

<p>»Jes. Ni komprenas la misteron de la simileco inter la
laboratoriaj rezultoj pri la du arestitoj, la ĝusta kaj la mal<!--
-->ĝusta.«</p>

<p>»Ĉu estis kunkulpulo en la laboratorio, kiu intence
fuŝis ...?«</p>

<p>»Ne. Kiel komplikan ideon vi ekhavis! Estas multe pli
simple. Ni rimarkis, laŭ la identigaj paperoj, ke ambaŭ viroj
devenas de la sama vilaĝo, kaj ni enketis tie. Montriĝis, ke
Haroldo Gajér, la vera krimulo, estas duonfrato de Ĝim
Juga. Sed nek unu nek la alia tion sciis. Haroldo estis edu<!--
-->kita kiel senpatra knabo kaj lia patrino neniam diris la
veron al li. Kvankam multaj vilaĝanoj la aferon suspektas,
tre malmultaj havas certecon.«</p>

<p>»Eble Haroldo tion divenis. Eble li pro tio malamis kaj
ĵaluzis sian duonfraton, kiu vivis en pli bonaj familiaj
cirkonstancoj ol li. Tio eĉ povus klarigi la uzon de la
stranga artefarita faluso, tiel simila al la vera de Ĝim.«</p>

<!-- paĝo 79 -->

<p>»Sed tio implicus, ke li vidis Jugan en erekta stato!«</p>

<p>»Nu, ĉu tio estus vere neprobabla? Multaj adoleskan<!--
-->toj ludas kune je seksaj ludoj, ĉu ne? Eble foje li ĝin vidis ...
Sed tio ne solvas mian problemon rilate al Ĝim.«</p>

<p>»Kiun problemon?«</p>

<p>»Jano! Ĉu por vi la vivo ĉesas ekzisti post kiam
enketo finiĝis? Min turmentas la demando, kiel helpi lin vivi
kun tia organo, kiu malhelpas plenan seksan ĝuon. Lia
sorto ne estas enviinda, kaj mi ŝatus fari ion utilan por li.«</p>

<p>Sed pri tiaj problemoj Jano tute ne sentis sin kapabla.</p>

<!-- paĝo 80 -->

<!-- paĝo 81 -->

<h2>15</h2>

<p>La persono, kiu plej helpis Ĝojan, kiam ŝi komencis
labori kiel psikologo, estis Prof. Arno Ketulen, sub kies
kontrolo ŝi prizorgis siajn unuajn problemulojn. Ŝi konser<!--
-->vis al li tre profundan fidon, kaj nun, kiam la kazo de Ĝim
igis ŝin zorga, ŝi pensis al li.</p>

<p>Ion ŝi ne atendis: ke ŝi vidos lin enlita.</p>

<p>»Mi baldaŭ mortos,« li diris al ŝi, kaj ŝi miris pri lia
sereneco. »Tial min des pli ĝojigas revidi vian luman viza<!--
-->ĝon.«</p>

<p>Ŝi raportis pri Ĝim kaj lia stranga problemo. Prof.
Ketulen aŭskultis pacience, dolĉe karesante ŝian manon.</p>

<p>»En nia profesio, ni ofte renkontas tiajn murkazojn, ĉu
ne?«</p>

<p>»Murkazojn?«</p>

<p>»Jes, kazojn, kiuj estas muroj, aŭ pli ĝuste en kiuj ni
troviĝas antaŭ muro, kiun ni ne povas trapasi. Kazojn, kiuj
staras trans la limo de nia povo helpi. Tiuj estas la plej
dolorigaj.«</p>

<p>Ŝi pensis, ke ŝia kunparolanto per si mem prezentas
tian kazon, kaj tiu penso ne plaĉis al ŝi. Ŝi ne sciis, kion diri.</p>

<p>»Mi pensos pri vi, kaj pri tiu Ĝim,« li promesis. »Se mi
ekhavos ideon pri solvo, mi kompreneble ĝin tuj komuni<!--
-->kos al vi.«</p>

<p>Ŝi sentis, ke li estas tre laca, kaj kun kortuŝa kiso lin
adiaŭis.</p>

<p>Ŝi ne povis diveni, ke post apenaŭ du horoj li mortos.</p>

<p>Verŝajne, kara leganto, vi vin demandas, kial raporti
pri tiu okazaĵo? Paciencon! Vi baldaŭ komprenos. Kaj
<!-- paĝo 82 -->
same pri la ĉi-sekva parto, kies rilaton al la tuto ne eviden<!--
-->tos al vi tuj.</p>

<p><br/></p>

<p>Ilona viŝis al si la okulojn, dum singultoj plu spasme
skuis ŝian bruston.</p>

<p>»Jes, vi pravas,« ŝi simple diris.</p>

<p>La monaĥinestrino kapjesis silente.</p>

<p>»Estas pli bone tiel,« la estrino fine diris. »Vi ne estas
adaptita al monaĥina vivo. Finfine, vi venis ĉi tien nur por
solvi vian problemon pri viroj, ĉu ne?«</p>

<p>»Jes,« Ilona respondis mallaŭte. »Mi esperis, ke en
monaĥinejo mi forgesos ilin, mian bezonon je ili, sed al mi
ne prosperis.« Ŝi pensis pri sia soifo al viroj, kaj pri la fakto,
ke neniam ŝi trovos unu, kiu sukcesos kontentigi ŝin. Ŝi
pensis ankaŭ pri sia misproporcia korpo, kun la tro granda
pelvo, kiu maskis al tiom da viroj la fakton, ke multo en ŝi
estas reale bela.</p>

<p>»Mi preĝos por vi,« promesis la monaĥinestrino, kaj
komfortis Ilonan la penso, ke tute certe ŝi tion faros. Ŝi
tamen ne aŭdacis diri, ke pri la efikeco de tia agado ŝi
havis plej fortan dubon. Ŝi prenlevis la valizon, kaj eliris.</p>

<!-- paĝo 83 -->

<h2>16</h2>

<p>»Plej malfacile estas adaptiĝi,« diris ridema voĉo.</p>

<p>Prof. Ketulen turnis sin. »Kiu vi estas?«</p>

<p>La junulo, kiu staris malantaŭ li, sidiĝis. Li ridetis kor<!--
-->varmige.</p>

<p>»Mi estis komisiita gvidi vin. Mia nomo estas Gabriél.
Mi estos via instruanto, la ulo, kiu helpos vin adaptiĝi al la
vivo posttera. Kiel vi vidos, ni multe helpas nin reciproke ĉi-<!--
-->monde.«</p>

<p>»Mi ne kapablas kutimiĝi al la ideo, ke mi mortis,«
reveme komentis la profesoro. »Mi sentas min tiel ... nor<!--
-->mala. Nur la foresto de fizika doloro ...«</p>

<p>»Ĉiu el ni spertas la samon, komence. Tial utilas gvi<!--
-->disto. Fakte, la plej bona maniero akceli la adaptiĝon estas
eklabori tuj. Kion vi po...?«</p>

<p>»Labori?« Ketulen interrompis. »Ĉu oni ĉi tie laboras?
Kiel surtere?«</p>

<p>»Ne tute <i>kiel</i>, ĉar nia korpo ĉi tie estas alispeca, kaj
ankaŭ multaj aliaj faktoroj diferencas. Ni komence ĉiam
laboras <i>por</i> la Tero, ĝenerale por individuaj teruloj.
Bedaŭrinde, ne estas ĉiam facile komuniki kun ili, kio ege
komplikas nian laboron, eĉ se ni pli ofte sukcesas ilin ins<!--
-->piri ol ili imagas.«</p>

<p>»Labori!« ĝemspiris Prof. Ketulen.</p>

<p>Ili restis longan momenton silente. Tre surprizite –
dum li vivis surtere, oni rakontis al li tiom da malveraĵoj pri
la posta vivo, aŭ pri ties neekzisto! – Ketulen kontentis, ke
almenaŭ li ne <i>devos</i> labori por vivi. Li ĝuis la fakton havi
korpon, eĉ se li ĝin ne plene regis, kaj li sentis kun plezuro,
ke tiu ne postulos vivkondiĉojn similajn al la teraj.</p>

<!-- paĝo 84 -->

<p>»Strange,« li reparolis post minuto, »kiam vi menciis
laboron, mi unue sentis min tiel laca, ke mi havis la impre<!--
-->son, kvazaŭ mi defalus el ia alta espero, verdire tute nera<!--
-->cia, ke ĉi-monde oni ne laboras. Sed nun, ju pli mi pensas
pri tiu ideo, des pli ĝi plaĉas al mi. Mi konsciiĝas, ke mi
timis enui. Oni ankaŭ diras surtere, ke tempo ne plu ekzis<!--
-->tas postmorte (se entute ni plu vivas), kaj mi ĝojas kons<!--
-->tati, ke, kvankam malsama, ĝi tamen plu sentiĝas. Tiuj
diroj pri eterneco estas fakte plej forpuŝaj. Sed kian labo<!--
-->ron mi faru?«</p>

<p>»En via nuna stadio, via laboro povas nur esti helpi al
la surteruloj. Via nescio pri nia vivo ĉi tie estas tro
ampleksa, por ke vi povu fari ion alian. Certe troviĝas sur
Tero personoj, kiujn vi ŝatus helpi, ĉu ne?«</p>

<p>Penso pri Ĝoja Karal invadis la menson de la bona
profesoro. Kial ne eklabori tuj helpe al ŝi, kaj do al tiu Ĝim?
Li rakontis la aferon.</p>

<p>»Interese, interese,« aprobis Gabriél. »Sed kiel do ni
povus solvi tian problemon?«</p>

<p>»Mi timas, ke ĝi ne estas solvebla, kaj tio ege ĉagre<!--
-->nas min,« respondis la profesoro, kies freŝe ricevita lum<!--
-->korpo alprenis pli grizan nuancon. »Tiu viro neniam trovos
veran seksan kontentiĝon. Ĉu ni inspiru lin pacienci?«</p>

<p>»Ne, ne. Devas ekzisti alia solvo. Kial pensi, ke li
neniam sekse kontentiĝos?«</p>

<p>»Ĉar sin manflegi ne kontentigas lin plene, nek esti
karesata de virino; li bezonus ion neekzistantan: knabinon
adaptitan al lia elnorma longeco.«</p>

<p>»Prave, prave! Nu, tie kuŝas ebleco, ĉu ne? Venu kun
mi. Mi montros al vi la afiŝtabulon.«</p>

<p>La ĝardenon, kien ili iris, neniu lingvo tera povus pris<!--
-->kribi. Nek la ›afiŝtabulon‹ – aŭ komputilon – sur kiu ordi<!--
-->ĝis la mesaĝoj el la Tero, ofte senditaj sub formo de preĝoj,
transformitaj al floroj miliardspecaj, kiujn birdoj, papilioj kaj
aliaj graciaj estaĵoj melodie prizorgis.</p>

<!-- paĝo 85 -->

<p>Inter la mesaĝoj troviĝis la preĝo de monaĥinestrino
rilate virinon nomatan Ilona, kiu ĵus foriris el monaĥina
provperiodo, ĉar ...</p>

<p>»Ĉu vi vidas? Estis stulte malesperi.«</p>

<p>»Sed kion ni faru nun?«</p>

<p>»Nun, ni devas sendi al ili ideojn. Ambaŭ estas fund<!--
-->funde bonaj homoj, do ambaŭ verŝajne estas ricevemaj. Ili
ne scios, ke la ideojn sendas ni, sed tio ne gravas. Ni ĉi tie,
interalie, lernas ankaŭ modestecon. Nia helpo estas ĉiam
plejplej diskreta, tiel ke la teranoj ĝenerale nomas ĝin
›koincido‹!«</p>

<!-- paĝo 86 -->

<!-- paĝo 87 -->

<p>Tiel okazis, ke ...</p>

<h2>17</h2>

<p>... Ilona iris stacidomen. Fakte, ŝi ne sciis, kion fari. Ŝi
ne sciis, ĉu ŝi restos ĉi-urbe aŭ ien forvojaĝos, eble al sia
fratino ĉefurba. Tial, portante la valizon, ŝi paŝis kon<!--
-->fuzpense direkte al la stacidomo.</p>

<p>Tie ŝi eksentis fortan bezonon trankvile mediti pri sia
ĵusa vivo. Ŝi do iris al la stacidoma trinkejo, kie ŝi – kiu
malofte konsumis alkoholaĵojn – ial mendis blankan
vinon. »Por konsoli min,« ŝi diris al si, memsenkulpige.</p>

<p>Samhore, decidinte foriri por kelkaj tagoj al Valmu,
por ripozigi siajn nervojn post la emocioj, kiujn li ĵus travivis
okaze de sia aresto, same kiel por kviete pripensi pri la
propono de la araba diplomato, kiun proponon, naŭzita de
la vivo, li pli kaj pli emis akcepti, ankaŭ Ĝim vizitis la staci<!--
-->domon. Kaj jen li decidis unue iri trinki ieton.</p>

<p>La trinkejo estis plenplena. Li ĉirkaŭrigardis, serĉe al
libera tablo, sed da tiaj estis neniom. Dum liaj okuloj dua<!--
-->foje rondiris la lokon, li vidis, ĉe eta tablo, virinon solan, kiu
sidis antaŭ glaso da vino, kaj diskrete ploris.</p>

<p>Ĉu ŝi estis bela? La vizaĝo certe ne estis estetike plej
ĉarma kun la nuna plorsubprema mieno, kaj ŝi estis ĉio
alia ol elegante vestita. Sed io pli profunda ol la civilizitaj
sentoj pri beleco, io eĉ pli instinkta ol la kutimaj motivoj, kiuj
puŝas viron al virino, tuj kondukis la junulon al ŝi.</p>

<p>Li povus diri: »Ĉu vi permesas?« aŭ »Espereble mi ne
ĝenas vin« aŭ »Ĉu ĉi tiu sidloko estas libera?« aŭ iun ajn el
la mil ĝentilaj esprimoj uzeblaj tiacirkonstance, sed nenion
similan li diris.</p>

<!-- paĝo 88 -->

<p>Li eksidis apud ŝin, forprenis per sia mano la ŝian, kiu
tenis poŝtukon ĉe-vizaĝe, metis plate ambaŭ siajn manojn
al ŝiaj vangoj, turnis delikate, sed firme, ŝian vizaĝon al si
kaj enigis en ŝiajn okulojn sian plej simpatian rigardon. Li
ridetis anĝele kaj, surprizate, aŭdis sin diri:</p>

<p>»Ne ploru plu, jen mi estas.«</p>

<p>Ŝi povus reagi per timo. Ŝi povus vangfrapi lin. Ŝi
povus diri krude: »Sinjoro, mi vin ne konas, lasu min!«, sed
nenion similan ŝi faris. Mirante ŝi konstatis, ke ŝi ridetas,
kaj ke ŝi deziras lin koni pli.</p>

<p>Li ne sciis, kion ŝi faras ĉi tie, li ne demandis sin, ĉu ŝi
jam havas bileton kaj vojaĝplanon tute precizan, li nur
diris:</p>

<p>»Ĉu vi jam estis en Valmu?«</p>

<p>Ŝi kapneis, forskuante lastan ofensivon de larmoj.</p>

<p>»Ankaŭ mi neniam iris tien, sed ĉiuj diras, ke estas
plej bela loko. Kial vi ne venus kun mi?«</p>

<p>»Kial ne?« ŝi aŭdis sin diri, samtempe pensante, ke
antaŭ unu horo ŝi ankoraŭ loĝis en monaĥinejo. Ŝi rondri<!--
-->gardis la trinkejon. Ĉe pluraj tabloj junulinoj sidis senvire,
kaj tamen multe pli belaj ol ŝi.</p>

<p>»Kial vi proponas tion al mi?« ŝi demandis.</p>

<p>»Kial ne?« li simple respondis, kaj li impulse kisis ŝian
manon tiel tenere, ke ondo tre varma fandis la tavolon da
glacio, en kiu ŝia koro estis ankoraŭ kaptita.</p>

<p class="steleto">*</p>

<p>La hotelĉambro estis banala, la ĵusa vespermanĝo ne
aparte memorinda, sed, malgraŭ sia timo, li ne povis ne
kisi ŝin plej arde. Kaj malgraŭ sia timo, ŝi ne povis ne same
arde rekisi.</p>

<p>›Ŝi videble deziras min‹, li pensis, jam sentante, ke lia
vivfuŝilo varmiĝas, ›sed baldaŭ, ŝi rigardos min monstro
kaj forkuros‹. Tamen li ne povis malligi sin de ŝi.</p>

<!-- paĝo 89 -->

<p>›Li videble deziras min‹, ŝi pensis, kaj kvankam ŝi
sciis, ke li elrevigos ŝin, kiel ĉiuj aliaj, ŝi sentis ion flueti en
ŝi malsupre. Sed tio ne malhelpis la timon. Ŝi travivis tiun
sperton jam sufiĉe ofte por scii, ke ankaŭ li defalos de sia
ĝuespero, kiam li konstatos, ke ŝi ne povas havigi al li ple<!--
-->zuron pro sia tro vasta akceptejo.</p>

<p>Sed ambaŭ tro deziris aliseksan kontakton, ambaŭ
tro bezonis la kareson de la alia, por ke timo kaj racio povu
venki, kaj ambaŭ kvazaŭ disduiĝis: intelekta parto pasiva<!--
-->spekte atendis katastrofon, dum la alia parto, tro vira, tro
virina, pli kaj pli pasie agis, kvazaŭ pro devo natura, kiun
superi ne eblus.</p>

<p>Ŝi iniciatis la aferon, malfermante lian pantalonon kaj
metante la manon sur lian amdonilon. Neniam ŝi sensis
ion simile plaĉan. Li tuŝis tenere sub ŝia robo la femurojn,
per mano esplorante pli kaj pli alten. Iom poste, kiam ŝi,
nuda, kontemplis lin, nudan, lia fekundilo jam prezentis de
si sufiĉe belan mezuron.</p>

<p>»Ĝim,« ŝi diris ĝoje, proksimigante siajn lipojn al ĝi,
»mi neniam vidis ion tiel belan.«</p>

<p>Lia reago ege surprizis ŝin. Oni ofte diris al ŝi, ke viroj
fieras pri sia tiea longeco. Ŝi ne povis scii, ke ŝiaj vortoj
revekis en li delonge kondiĉitan reflekson: li rekonsciiĝis.</p>

<p>Ŝi sentis lian ŝanĝon de sinteno, levis la okulojn al lia
vizaĝo, ĝi estis nekredeble pala.</p>

<p>»Kio estas al vi?« ŝi maltrankvile demandis.</p>

<p>»Mi ĵus vekiĝis,« li respondis seke. »Estas senutile.
Ni malpli suferos, se ni haltos tuj.«</p>

<p>»Ĉu halti? Haltigi kion? Kial sufero? Mi ...«</p>

<p>»Virinoj kun mi povas nur suferi,« li konfesis, kaj la
amara tono ŝin samtempe timigis kaj tuŝis ĉe la koro.</p>

<p>»Kial?«</p>

<p>»Vi vidis ĝin nur en la stato antaŭluda. Se vi plu ludos
<!-- paĝo 90 -->
per ĝi, ĝi kreskos tiel monstre, ke mi povus ampreni vin nur
kaŭzante al vi grandegan doloron.«</p>

<p>Ŝi ekridis.</p>

<p>»Mi petas, ne moku min, mi parolas la puran veron,« li
diris plorepete.</p>

<p>»Mi ne mokas vin! Kiel mi povus? Sed vi estas granda
bebo, al kiu fido mankas. Kial ne provi?«</p>

<p>»Ĉar vi treege plaĉas al mi. Kelkfoje, mi konfesas,
estis al mi egale, ĉu ĝi dolorigos penetrante. Sed vi estas
tiel aminda, tiel delikata, ke ...«</p>

<p>El la kuŝa pozicio ŝi abrupte metis sin side. Per plej
serioza voĉo ŝi ekdiris:</p>

<p>»Ĝim!«</p>

<p>Li rigardis ŝin mire. Neniu iam ajn prononcis lian
nomon kun tia profundeco de sentoj.</p>

<p>»Nun mi komprenas, kion mi perceptis subkonscie en
la stacidomo,« ŝi diris.</p>

<p>»Kion?«</p>

<p>»Kial mi nepre devis vin ami.«</p>

<p>»Kial?«</p>

<p>»Ĉar vi verŝajne estas la sola viro en la mondo, kiu
povas plenigi min.«</p>

<p>»Plenigi? Kion vi volas diri?«</p>

<p>Sed anstataŭ respondi vorte, ŝi nur masaĝis lian sub<!--
-->an ventron, liajn femurojn, lian ampafilon, kaj tiu kreskis,
kreskis, kreskis, dum ŝi perceptis en si plej dolĉan inundon
laŭ la nekredebla longeco de sia amdona respondilo.</p>

<p>Ŝi prenis lian longaĵon mane kaj milde kondukis ĝin al
sia pordino. Li hezitis puŝi sin enen.</p>

<p>Ŝi rigardis lian amilon kun radianta vizaĝo, anĝele
feliĉplena, metis la manojn sur liajn gluteojn, kaj en sin lin
premis.</p>

<p>»Vi rigardis ĝin! Vi rigardis ĝin kvazaŭ admire! Ĉu vi
ne taksas min monstro?« Li angore traserĉis ŝian vizaĝon.</p>

<!-- paĝo 91 -->

<p>Ŝi esprimis nur kontentecon, profundan, plenan,
longe sopiratan.</p>

<p>»Venu!« ŝi flustris, kaj premis pli forte.</p>

<p>Li sentis sin gliti laŭ la perfekte lubrikita koridoro. Li gli<!--
-->tis pli kaj pli antaŭen. Li retenis sin. Li timis la momenton,
kiam ŝi krios, kiam li sentos la deziron puŝi sin ĝis-eks<!--
-->treme, kiam lin kaptos la tento vundi por ricevi finfine veran
viran plezuron, kaj kiam li, bonulo, subpremos per neofte
renkontebla volforto tiun tenton por rapidi eksteren,
furioza kaj frustrita, refoje saturita je malespero.</p>

<p>Sed ju pli ĝi glitis antaŭen, des pli ŝia vizaĝo esprimis
plenumiĝon.</p>

<p>»Ĝim! Ĝim!« ŝi krietis. »Finfine!«</p>

<p>»Kio okazas finfine?« Kvankam io en li sciis kaj kom<!--
-->prenis, tro longa kondiĉado malhelpis lin kredi. Mire, li per<!--
-->ceptis ŝian nerepuŝon. Kaj samtempe, en alia parto de si, li
ne miris, ĉar la respondon li konis jam de la stacidoma ren<!--
-->konto.</p>

<p>»Finfine mi sentas viron en mi.«</p>

<p>»Ĉu vere vi neniam antaŭe ...? Tamen vi ne aspektas
kiel sensperta virgulino ... vi ...« Ree li konis la respondon,
ie, sed li bezonis ĝin aŭdi.</p>

<p>»Ho jes mi jam provis! Se vi scius, kiom mi provis! Sed
iliaj juveletoj simple perdiĝis en mi. Mia ginekologo diris,
ke verŝajne neniam mi trovos viron kapablan plezurigi
min, ĉar mi estas tro vasta kaj longa tiuparte. Tial mi eniris
monaĥinejon. Sed ne povis ... ho Ĝim!«</p>

<p>Li atingis la ekstremaĵon. La suba parto de lia ventro
unuafoje en lia vivo tuŝis la ventron de virino, ene de kiu li
pulsis, varme, plaĉe, plezurege. Ĝojo eksplodis en lia
koro, kiel neniam li imagis, ke ĝi eblus. »Hejme,« kriis lia
koro, lia korpo, lia falús. »Hejme, jen finfine mi troviĝas
hejme.«</p>

<!-- paĝo 92 -->

<p>Iliaj buŝoj miksiĝis, dum la korpoj kadence kundancis
la plaĉe longigatan dancon de ge-ĝuo.</p>

<p>Ha, tiuj tagoj en Valmu! Se mi dirus, ke ili ne manĝis,
ne trinkis, ne promenis, nur korp-al-korpis tuttage, vi ne
kredus min, kara leganto, tute prave, kaj tamen! Tiuj aliaj
okupoj estis kvazaŭ periferiaj momentoj en vivo, kies cent<!--
-->ro estis la reciproka malkovro de reciprokaj ĝu-eblecoj.</p>

<p>Kiel amdone li palpis ŝiajn mamojn, kisis ŝian ventron,
ludis kun la sentema ĝubutoneto! Kiel amkone ŝi karesis
lian bruston, knedis lian glanon, enigis en sian longan, lon<!--
-->gegan premejon lian voluptilon, sopiran de jaroj kaj jaroj al
tia tutlonga kaptiĝo!</p>

<p>Al la interkoniĝo de la korpoj paralelis interkoniĝo de
du vivoj, de du koroj, de du amtalentaj personecoj. Ke ili
estis kvazaŭ planitaj de la destino unu por la alia, tio ekde
la unua momento al ambaŭ evidentis, sed la ĉiuminuta
konfirmo de tiu vero ne estis pro tio malpli feliĉiga.</p>

<p>Sur planedo, en socio, kie tiom da verkoj epopeas la
tragikajn aspektojn de la homa vivo, agrablas al historiisto
foje raporti pri la ĝermo de feliĉa para vivo. Kiel ĵus rakon<!--
-->tite.</p>

<p>Al tiu planedo ridete rigardis du estaĵoj homformaj,
kies lumaj korpoj al surterulo ne videblis, ĉar ili situis en
transa dimensio. Jes, ili kontemplis tiun planedon, ties
urbeton Valmu, kaj, se esti tute preciza, difinitan ĉambron
en Hotelo Belmonta. Ili tre kontentis pri si.</p>

<p>»Vi laboris efike,« diris Gabriél al Prof. Ketulen.</p>

<p>Kaj en tiu transa mondo ĝoja eĥo ripetis: »-fike, fike,
fike...«</p>

<p class="steleto">*</p>

<hr/>

<p><a name="p1" href="#r1"><sup>1</sup></a> Prononcu: Njan.</p>

</body>
</html>
