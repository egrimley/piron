<!DOCTYPE html PUBLIC "-//W3C//DTD XHTML 1.0 Strict//EN"
 "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="eo" xml:lang="eo">
<head>
<meta http-equiv="Content-Type" content="text/html; charset=UTF-8"/>
<title>Dio, psiĉjo kaj mi (2007)</title>
<style type="text/css">
h1 { text-align: center; }
h2 { text-align: center; }
.tit3 p { text-align: center; margin: 1em; text-indent: 0; }
.tit4 p { margin: 1em; text-indent: 0; }
p { font-style: normal; }
em { font-style: italic; }
p.p { font-style: italic; }
p.p em { font-style: normal; }
.letero { }
.poemo { }
.dorso { text-align: left; }
</style>
</head>
<body>

<!-- paĝo 3 -->

<div class="tit3">
<p>Claude Piron</p>

<h1>Dio, psiĉjo kaj mi</h1>

<p>Österreichische
Nationalbibliothek</p>

<p>Vieno: IEM 2007</p>
</div>

<!-- paĝo 4 -->

<div class="tit4">
<p>Piron, Claude.<br/>
Dio, psiĉjo kaj mi<br/>
Vieno: Esperantomuseum 2007.<br/>
Kunlaboras: Fundación Esperanto, Zaragoza<br/>
Kovrilo: Miguel Gutiérrez Adúriz<br/>
ISBN 978-3-01-000036-9</p>

<p>Esperantomuseum<br/>
der Österreiehischen Nationalbibliothek<br/>
Palais Mollard, Herrengasse 9<br/>
1010 Wien</p>
</div>

<!-- paĝo 5 -->

<h2>Antaŭparolo</h2>

<p>Vojaĝante en malproksima lando, viro iĝis nevole implikita
en streĉa komplika aventuro, kiun, pro respekto al lia privat<!--
-->eco, ni ne rakontos ĉi tie. Ĝi inkluzivis longan nejustan kapt<!--
-->itecon. Post lia reveno hejmlanden, readaptiĝo al la normala
vivo montriĝis malfacila, ĉar lin profunde traŭmatis la ege
impresaj travivaĵoj kaj la tro longa periodo de malsekureco,
tra kiuj li pasis tie fore. Lian dormon, ekzemple, invadis
premsonĝoj neelteneble angorigaj. Kuracisto konsilis entre<!--
-->preni psikoterapion. La terapio tre bone sukcesis. Ĝi liberigis
la pacienton je tiuj angorsonĝoj kaj aliaj perturbaj sekvoj de
la traŭmato. Sed dum la terapio okazis ankaŭ io nekredebla,
mistera, speco de mistika translokiĝo, kiu ŝoke-skue efikis al
la terapiisto kaj vekis en li fortegan scivolemon. Post kiam
ambaŭ konsentis, ke plua terapio ne plu estas bezonata, la
psikfakulo petis la pacienton, aŭ pli ĝuste, nun, ekspacienton,
tamen plu veni al ĉiusemajna renkonto por pli detale rakonti
pri tiu eksterordinara sperto. La paciento akceptis. Ĉi tiu
libro prezentas la dialogon inter la paciento kaj la psiko<!--
-->terapiisto, kiun la unua familiare, amike nomas <em>Psiĉjo</em>.</p>

<!-- paĝo 6 -->

<h2>Unua kunsido<br/>
Stranga vojaĝo</h2>

<p class="p">– Vi faras al mi vere grandan komplezon akceptante
diskuti kun mi pri viaj travivaĵoj. Kiel mi diris, ili fascinas
min. Sed ĉio estu plene klara inter ni. Ne plu temas pri
terapio. Nia profesia rilato finiĝis. Ni transiras al io tute
malsama: scienca esploro. Vi faras al mi, dankinde, la
grandan servon kontentigi mian fakulan scivolemon.</p>

<p>– Ĉu senpage?</p>

<p class="p">– Certe estos al vi psikologie utile detale priparoli
tiun sperton, sed ĉar ne plu estas terapio, estus absurde, ke
mi postulu pagon de vi. Kaj ne estus honeste rilate al la san-<!--
-->asekuro.</p>

<p>– Psiĉjo, psiĉjo, vi miskomprenis min. Mi celis: ĉu mi
faru tiun servon al vi senpage, aŭ ĉu vi pagu min?</p>

<p class="p">– Ho!... Verdire, pri tio mi tute ne pensis... Mi opiniis,
ke, ĉar vi ŝatas paroli pri vi...</p>

<p>– Nu, nu, bone, mi estos sindonema. Mi malfermas al
vi mian animon sen atendi monan kompenson. Ĉu mi kuŝu
sur via sofo?</p>

<p class="p">– Ne. Gravas, ke ni vidu unu la alian, ni sidu vizaĝ-<!--
-->al-vizaĝe.</p>

<p>– Domaĝe! La sursofa fazo de la terapio estis vere
malstreĉa. Plaĉis al mi, kiam mia monologo vin dormigis, kaj
mi aŭdis vin ronki malantaŭ mi... Per kio mi komencu?</p>

<!-- paĝo 7 -->

<p class="p">– Momenteton, mi kontrolu la magnetofonon. Bone,
funkcias. Vi plu konsentas, ke mi surbendigu, supozeble, ĉu
ne?</p>

<p>– Se mi dirus al vi, ke tio min ravas, mi mensogus.
Aliflanke, estas vere, ke tio flatas min. Pri unu afero mi
tamen ĝojas: la mikrofono ne videblas. Mi esperas, ke baldaŭ
mi forgesos pri ĝi.</p>

<p class="p">– Dankon. Vi sciu, via kontribuo certe konsistigos la
ĉefan parton de mia studo pri religia deliro kun kuraca
efiko.</p>

<p>– Kiam vi publikigos ĝin, vi ne aperigos mian nomon,
ĉu?</p>

<p class="p">– Kompreneble ne! Tiaj konfidencoj ĉiam estas sen<!--
-->nomaj.</p>

<p>– Bone. Mi fidas vin. Kiamaniere ni eku?</p>

<p class="p">– Plej bone estus, ke vi rediru, kiamaniere vi ekvidis
tiun luman estulon, kaj malkovris ĉiujn eksterordinarajn
aferojn, pri kiuj vi rakontis al mi. Mi konas la aferon prok<!--
-->simume, sed mi bezonas detalan rakonton.</p>

<p>– Se tion vi deziras, bone... Ĉio komenciĝis, kiam mi
suferis sendormecon. Ĉu vi memoras?</p>

<p class="p">– Jes, sed faru, kvazaŭ mi ĉion forgesis. Vian sen<!--
-->dormecon kaŭzis ventrodoloro, ĉu ne?</p>

<p>– Jes, mi ĉiunokte vekiĝis ĉirkaŭ la kvara, kaj ege
doloris al mi la ventro, kio malhelpis min redormi. La doloro
grandparte malaperis post la ellitiĝo, sed la manko de dormo,
kiu adiciiĝis de nokto al nokto, igis miajn tagojn pli kaj pli
<!-- paĝo 8 -->
aĉaj. Mi sentis min elĉerpita. Mi ne plu eltenis. Mi iris
konsulti fakulon, specialiston pri stomako kaj intestoj, kiu
faris ĉiaspecajn ekzamenojn kaj kontrolojn, li eĉ enŝovis en
mian... nu... en min... mini-televidkameron por vidi, kiel sta<!--
-->tas la aferoj tie ene. Li konkludis, ke ĉio statas bone, ke logike
ne devus dolori, kaj ke se tamen doloras, nenio fareblas, mi
nur kutimiĝu vivi kun tio. Facila diro! Mi provis trovi siste<!--
-->mojn por igi la aferon pli facile elportebla. Amiko direktis
min al kurso pri malstreĉteknikoj. Mi do trejnis min ĉiu<!--
-->nokte, kiam mi vekiĝis ĉirkaŭ la kvara, senstreĉigi mian kor<!--
-->pon ("dislasi la muskolojn" diris la sinjorino, kiu gvidis la
kurson), kaj estas vere, ke tio helpis. Iom. En la nokto, pri kiu
vi petas min rakonti, mi estis tute senstreĉa, kun ĉiuj musko<!--
-->loj molaj kaj ostaro peza kiel plumbo, sed tamen al mi kruel<!--
-->ege doloris. Io estis komplete blokita en mia ventro, kaj mi
kredas, ke mi estis mortanta. Terurate, perdante la kapon pro
angoro, mi dissendis sav-alvokon.</p>

<p class="p">– Kiel?</p>

<p>– Fakte, mi rememoris pri maljuna ĵurasano, kiu re<!--
-->sanigis homojn alvokante difinitan sanktulon laŭ preciza
formulo. Tio donis al mi la ideon. Mi kriis enmense: "Ej vi, la
sanktulo, kiu kapablas resanigi el ventrodoloro, kuracu min,
tro doloras!" Apenaŭ mi finis mense prononci tiujn vortojn,
jen mi kvazaŭ renversiĝis en alian mondon, kiun priskribi ne
eblas. Estis kvazaŭ sonĝo, sed mi sciis, ke mi ne dormas, ke
mi ne sonĝas. Mi estis tro akre konscia, kaj ĉio estis stabila,
nenio modifiĝis de sekundo al sekundo, kiel en sonĝoj.</p>

<p class="p">– Kiel aspektis?</p>

<!-- paĝo 9 -->

<p>– Vakue. Ne troviĝis kadro, scenejo, dekoracio. Estis
simpla kaj absoluta malpleno. Sed jen alvenis knabineto,
belega, kvin- aŭ sesjara, je la aĝo, kiam oni aliras ĉion lude
kaj saltetas anstataŭ paŝi. Mi vidis ŝin same, kiel oni vidas
personon en sonĝo, sed mi sciis, ke mi ne sonĝas. Ŝi gestis,
kun sunradia rideto, ke mi sekvu ŝin. Ŝin mi do sekvis. Mi tiel
alvenis al loko, kie mi devis elekti. Kiel diable mi tion
rakontos al vi?</p>

<p class="p">– Materie, kiel aspektis la scenejo?</p>

<p>– Tion ne eblas diri. Estis samtempe materie kaj ne<!--
-->materie. Ne temis pri demando, penso, vortoj, estis perfekte
konkrete, kiel objekto estas konkreta. Tuŝebla, videbla aĵo.
Sed estis... mi ne scias, kiel diri... antikva pesilo, kun du tele<!--
-->roj, kaj sur unu mi devis premi, sed samtempe estis vojforko
en arbaro, kaj mi devis elekti ĉu la dekstran vojeton, ĉu la
maldekstran, kaj samtempe estis komputila menuo, kie eblas
alklaki al "jes" aŭ "ne". Estis ĉio ĉi samtempe, kaj nenio el tio.
Aŭ eble estis ĉiuj ĉi bildoj sinsekve.</p>

<p class="p">– Kaj vi devis elekti inter kio kaj kio?</p>

<p>– Tio estis absolute klara. Inter DI<a href="#p1" name="r1"><sup>1</sup></a> kaj MI.</p>

<p class="p">– Di, ĉu? Kion vi...?</p>

<p>– Estas ĝene ne disponi taŭgan pronomon. Mi ne po<!--
-->vas diri <em>ĝi</em>, ĉar ne temas pri io, sed pri iu. Sed tiu, pri kiu mi
nun parolas, estas senlima. Se mi dirus <em>li</em>, mi forprenus de li
<!-- paĝo 10 -->
ĉion inan, kaj se mi dirus <em>ŝi</em>, mankus al ŝi ĉio vira. Certe tiu
manko de transseksa pronomo komplikos miajn klarigojn,
sed kion fari?</p>

<p>– Estas homoj, kiuj proponas uzi <em>ri</em> aŭ <em>ŝli</em> aŭ <em>liŝi</em> tia<!--
-->kaze...</p>

<p>– Temas pri alia kazo. Tiuj rilatas al estaĵoj, kiuj havas
sekson, ĝi nur estas nedifinita. La luma estulo, pri kiu vi
petas min rakonti, situas trans seksa distingo. Eble mi provos
uzi la vorton <em>tiu</em>, sed <em>di</em> ŝajnas al mi akceptebla. Espereble vi
kutimiĝos al ĝi.</p>

<p class="p">– Pri kiu do temis, kiam vi devis elekti? Kia estulo?
Senlima, vi ĵus diris, sed krome?</p>

<p>– Mi ne scias. Refoje mi ne povas respondi. <em>Din</em>, aŭ
<em>tiun</em> se vi preferas, mi ne vidis, kaj samtempe iel vidis. Ĉia<!--
-->okaze, mi sciis, ke temas pri iu senfine bonkora, afabla, ami<!--
-->ka, amanta. Kaj ke kun <em>tiu</em> mi rifuzis rilati.</p>

<p class="p">– Kio? Tion vi ne diris, kiam vi rakontis al mi vian
aventuron unuafoje!</p>

<p>– Ŝajnas al mi neeble, ke tion mi prisilentis. Temas ja
pri la plej tragika momento en mia vivo! La plej intensa.
Pinta momento, ĉefmomento. Min invadis uragana malam<!--
-->sento. Neniam antaŭe kaj neniam poste mi spertis senton tiel
ampleksan, tiel fortan, tiel tutprenan. Emon mortigi, detrui,
piedpremi, suferigi, humiligi.</p>

<p class="p">– Kiun do?</p>

<p>– <em>Tiun</em>, kompreneble.</p>

<!-- paĝo 11 -->

<p class="p">– Kial? Kion ĝi faris al vi, por ke vi reagu per tia
perfortemo? (Pardonu min, sed mi ne sukcesus diri <em>di</em>, mi
uzos <em>ĝi</em>, aŭ <em>li</em>, laŭ tio, kio spontane venos al mia buŝo). Kion
do vi riproĉis al tiu estulo?</p>

<p>– Nenion. Estis la plej aminda estulo imagebla. Mi ne
scias, de kie venis tiu malamo, sed ĝi estis terura. Mi ne
komprenis ĝin. Estis mirige, ke mi sentas tian eksplodon de
malamo, mi, kiu estas kutime pacama, afabla, ne pli malica ol
iu ajn. Ĉu la malamo fontis el tio, ke mi nepre devis elekti, kaj
mi volis elekti MIN? Kiel elekti MIN sen unue elimini DIN?
Kaj kiel trovi la energion por <em>tiun</em> detrui, se ne en malamo?
Same teruris kiel nekompreneblis, sed mi memoras perfekte.
Mi eĉ povas diri, ke rakontante mi resentas la turmenton.
Estas mi – la "mi", kiu nun sidas antaŭ vi – kiu mortige mal<!--
-->amis.</p>

<p>Tio daŭris jarmilojn, almenaŭ tiel mi sentis la aferon.
Jarmilojn da timiga deziro mortigi, torturi, piede dispremi.
Por mia korpo senstreĉa sur la lito, daŭris verŝajne nur
kelkajn minutojn. Sed mi troviĝis en alia spaco-tempo. Plej
ĝene estis la fakto vidi, ke mi estas stultulo, ĉar <em>tiu</em> rilatis al
mi plej bonkore, proponis al mi sian amikecon. Kaj ke klare
di estis plej potenca. Havi amikon en la altaj sferoj de
potenco povas esti ege utile, ĉu ne? Sed kvankam mi vidis
ĉion ĉi plej klare, la emo estis pli forta ol mi. Kvazaŭ mi estus
iu alia. Kvazaŭ la tuta malamo de la homaro, ek de Lucy kaj
Cro-Magnon, koncentriĝis en mi por instigi min ĉesigi tiun
ulon, kiu ridetis al mi ameme kaj proponis al mi kunagadon.</p>

<p>Neniu iam ajn scios, kiom kostis al mi diri "ne" al mia
malamo kaj fine elekti DIN. Estis superhoma penego. Simila
<!-- paĝo 12 -->
al tiu, kiun vi devas fari, kiam vi grimpas sur roko kaj vi
sentas, ke vi tuj falos: la muskoloj estas maksimume streĉitaj,
vi sentas, ke vi ellasos la tenon, kaj tamen vi trovas en vi la
energion por lasta fortostreĉo, por altigi vin kaj loki vian
piedon sur etan, mallarĝan starejon. La fortostreĉo similis al
tio, mi sentis, kvazaŭ miaj "psikaj muskoloj" tuj definitive
ŝiriĝos. Sed tuj post kiam mi ĝin faris, tuj post kiam – mi ne
scias, kial – mi ekgenuis frunt-al-tere kiel preĝanta islamano
(ne estis grundo, ne estis frunto, sed...), ĉio ree ŝanĝiĝis. Ĉio
fariĝis mirinda. Ŝvebis miliardoj da estaĵoj flugilhavaj, muzi<!--
-->kantaj, da infanoj, da ege simpatiaj homoj, plus papilioj, bir<!--
-->doj, floroj, kune kun eksterordinaraj muzikoj, meze de kolo<!--
-->roj, kiuj ne ekzistas sur nia planedo. Kaj jen ridetis <em>tiu</em>, plej
simpla, plej bona, bonvenigema. Di montris sin feliĉa, ke mi
akceptis la proponitan amikecon. Ŝajnas, ke mi restis tie
plian jarmilon...</p>

<p class="p">– Kaj poste, kio?</p>

<p>– Poste? Poste revenis la knabineto por demandi, ĉu
mi deziras reiri Teren, aŭ resti tie. Mi okule skanis ĉiujn uni<!--
-->versojn, ĉiujn galaksiojn. Mi fokusis al mia naskiĝa planedo,
mi vidis, kio okazas sur ĝi, kaj min trafis la penso, ke eble mi
povus fari ieton por plibonigi la situacion. Jes ja, mi sciis, ke
mia kontribuo povos esti nur eta-eta, minimuma, kompare
kun la bezonoj, sed ĝi estos pli ol nulo, kaj mi konkludis, ke
indos. Se pro mi kelkaj personoj sentos sin pli bone, pli
feliĉos, pli kontribuos al la bono aŭ plezuro de aliaj, ĉu tio ne
kompensos la malĝojon forlasi la paradizan lokon, en kiu mi
troviĝis? Mi do respondis, ke mi volas reiri Teren. Ŝi diris, ke
se mi volos portempe reveni al tiu alia mondo, estos plej
<!-- paĝo 13 -->
simple. Sufiĉos, ke mi elvoku ŝin, memoru ŝian vizaĝon, kaj ŝi
revenigos min.</p>

<p>Vi sciu, kiam mi estis dekdujara, mia patrino naskis
etan fratinon, kiu ne longe vivis. Mi ne scias, kial, sed mia
impreso estas, ke la knabino estas ŝi. Sed mi neniam pensas,
ke mi povus demandi ŝin. Tion mi nepre foje faru. Estu kiel
ajn, ĝuste tiel ĉio okazis. Mi reiras tien preskaŭ ĉiufoje, kiam
mi tion deziras. Nu, ne estas aŭtomata afero, dependas de
mia laceco, de mia mensostato, fojfoje de la vetero. Se ŝtor<!--
-->mas, ne prosperas al mi. Sed, ĝenerale, mi povas tien iri,
kiam mi volas. Kaj ili klarigas al mi multon.</p>

<p class="p">– Ili? Kiuj?</p>

<p>– Fakte, ĉiam estas <em>tiu</em>, singulare. Sed estas ankaŭ <em>ili</em>,
plurale. <em>Tiu</em> ja parolas al mi per la buŝo de multaj aliaj, di
montras al mi per aliulaj gestoj. La knabineto estas la kna<!--
-->bineto, sed ĉio, kion ŝi faras, ĉio, kion ŝi diras, estas tio, kion
<em>tiu</em> sufloras al ŝi. Kaj ĉar <em>tiun</em> ŝi amas, ŝi agas eĉ ne pensante,
ke ŝi povus fari ion alian, ŝajnas al mi. Tamen ŝi povus rifuzi.
Ŝi estas libera. Vi aspektas penseme!</p>

<p class="p">– Kaj la aliaj, kiuj ili estas?</p>

<p>– Ne eblus diri, tiel malsamaj ili estas. Povas esti mal<!--
-->juna barbulo, ora kaj travidebla lumo kun homa konturo,
maturaĝa sinjorino, besto parolanta kiel en infana fabelo.
Fojfoje estas kvazaŭ voĉo en groto, aŭ la muĝo de ŝtorma
oceano. Alifoje estas ĥoro de rusaj monaĥoj, kiuj kantas mir<!--
-->inde anim-altigajn kantojn, kaj per tio mi ricevas mesaĝon,
kiun mi komprenas, kvankam mi tute ne scias, kiel. Povas
esti objekto au rakonto, fabelo, kiu estas rakontata al mi, sed
kiu, iel, estas reala. Iom kiel filmo aŭ desegnofilmo. Ne eblas
<!-- paĝo 14 -->
klarigi. Vortoj ne ekzistas por priskribi ĉion ĉi. Ofte ŝajnas al
mi, ke mi nevole nur "vestas" nevideblajn estulojn per kon<!--
-->kreta korpo, tute simple por faciligi la dialogon.</p>

<p class="p">– Projekcio de via nekonscio, ĉu?</p>

<p>– Eble. Mi havas neniun certecon krom pri la fakto, ke
por mi, tio estas tute reala. Eble ne laŭ la ekstera aspekto, laŭ
tio, kion mi vidas kaj aŭdas, sed laŭ esto, kiu situas trans la
sensoj.</p>

<p class="p">– Strange, strange! Oni certe rajtas nomi tion deliro,
kun halucinoj... Mi tamen miras pri tiuj ripetataj halucinoj
en iu, kiu, en la cetera vivo, elmontras neniun signon de
psikozo. Fascina afero!</p>

<!-- paĝo 15 -->

<h2>Dua kunsido<br/>
Kato kaj telero</h2>

<p>– Via vizaĝo aspektas streĉite, kaj bluringe viaj okuloj
... Ĉu vi malbone dormis, kara psiĉjo mia? Mi esperas, ke ne
miaj ĉielaj aventuroj kaŭzas al vi sendormecon, ĵetante se<!--
-->mojn de dubo en vian belan sciencan certaron!</p>

<p class="p">– Ne, ne. Ne rilatas al tio. Sed mia semajno plenis je
malfacilaĵoj. Kazoj urĝaj, kazoj premaj ... Angorigaj decidoj
kun nekalkulebla risko, kiam oni ne scias, kie situas la prava
elekto ... La homoj ne imagas, kiel solaj ni sentas nin kun nia
respondeco.</p>

<p>– Se vi estus same bonŝanca kiel mi, vi ne estus sola,
ĉar vi havus miliardojn da aliancanoj kaj helpantoj tie transe,
ofte miloble pli kompetentaj ol vi.</p>

<p class="p">– Mi ne povus trovi tiun helpon sen mensogi al mi.
Mi ja ne kredas je la ekzisto de tiu transa mondo. Sed sufiĉe
pri mi! Ni reprenu vian rakonton. Fakte, kvankam ĉio, kion
vi spertas en via halucinata mondo, ege interesas min, mi
ŝatus, ke ni ĉefe koncentru nin sur... sur... tiu, kiun vi finfine
elektis. Ĉu vi legis unu aŭ du tekstojn pri Dio, kiel mi konsilis
al vi ĉirkaŭ la fino de la terapio?</p>

<p>– Ne, mi nenion legis. Tamen mi prenis duonserioze
vian konsilon. Mi iris al biblioteko kaj foliumis kelkajn lib<!--
-->rojn pri tiu, kiun oni nomas Dio. Mi tuj vidis, ke ĉi-lasta ne
havas multon komunan kun mia amiko el tie transe. Tiuj
tekstoj plenplenas per grandliteroj: <em>Li, Vi, Lia, Sia, Vin</em>, ktp.
Mi nun konas din sufiĉe bone por scii, ke tiujn majusklojn di
ne elportus. Di estas simpleco mem, kaj tiel proksima! Tiuj
<!-- paĝo 16 -->
grandliteroj kreas distancon. Distancon kun iu alia di ne ŝa<!--
-->tas. Ĝuste ĉar di estas tute proksima la homoj ne rimarkas
din. Vi ne rimarkas vian sangon, ĉu? Tamen ĝuste via sango
igas vin vivi. Sed vi ne vidas ĝin, ĉar ĝi estas en vi, ĉar ĝi estas
vi kaj ĝi ne estas vi. Kiel mia luma amiko la eternulo.</p>

<p class="p">– Vi diris milfoje, ke ĉio estas tre simpla tie supre, sed
tio, kion vi nun diras, estas komplika. Se samtempe estas mi
kaj ne mi...</p>

<p>– Nur ni, la teranoj, estas komplikaj, ne ili, ne <em>tiu</em>.
Kiam <em>tiun</em> oni vidas, oni vidas iun tute simplan. Sed poste, se
oni provas klarigi... <em>Tiu</em> ne volas majusklojn, ĉar ili apartigas
din. Kiam via sango apartiĝas, tio nomiĝas "sangi". Al via
sango tio ne plaĉas. Ĝi ŝatas flui sialoke. Kaj ankaŭ al vi tio ne
plaĉas, ĉar vi sentas, kiam tio okazas, ke io estas nenormala.
Via sango devas resti en vi, ne flui eksteren. Ĝi devas nutri
vin kaj kolekti ĉiujn malpuraĵojn por bruligi ilin en la pulmoj.
Kiam ĝi videblas, kiam ĝi fluas eksteren, estas io ne en ordo.</p>

<p>Nu, pri <em>tiu</em> estas same. Estas vere, ke kiam mi vidas
din, mi vidas din ekstere, ĉar tiel estas pli facile, sed se mi
volas, mi povas vidi din ene, aŭ pli ĝuste senti din, din aŭdi
interne. Kiel tion fari, montris al mi la knabineto. Fojfoje mi
vidas mian korpon tute plenan je kvieto kaj lumo, kaj mi
scias, ke la kvieto kaj lumo estas <em>tiu</em>. Sed por interparoli estas
pli facile, ke di estu vidalvide de mi, kaj ofte, mi ne scias kial,
mi metas din pli alten. Kiam mi faras tion, jen kaj jen okazas,
ke di malaperas, kaj mi subite rimarkas, ke di troviĝas mal<!--
-->supre. Di ofte agas kiel petola ŝercema etulo, plaĉas al di ludi
kaŝludon, aŭ surprizi. Di diris, ke ne plaĉas al di stari pli alte
ol mi, ĉar tio riskus fuŝi la rilaton. Di estas super mi, ĉirkaŭ
<!-- paĝo 17 -->
mi, sed ankaŭ en mi, por nutri min kaj doni al mi vivon.
Ankaŭ en vi. Se vi imagas din malproksima, kaj falsvestas din
per majuskloj, vi eraras.</p>

<p class="p">– Nu, en la vivo, oni konstante eraras.</p>

<p>– Kompreneble! Sed <em>tiu</em> preferas esti renkontata en
ĝusta situo, ĉar tiam ne estas barilo inter di kaj ni, kaj di ne
ŝatas barojn. Kio plej plaĉas al di, tio estas, kiam di koincidas
kun sia kreaĵo, kiel kun la knabineto. Vi komprenu, plaĉas al
di ami. Di estas kiel sango, kaj sango estas kiel patrino. Kion
faras juna patrino, kiu ĵus naskis bebon? Ŝi nutras kaj purigas
ĝin, por ke ĝi sentu sin bone kaj kresku. Kiel la sango viakor<!--
-->pe. Tion faras <em>tiu</em> en la universo. Di zorgas pri la vivo. Di
amas ami. Kaj kiam oni amas, oni deziras esti tute apuda.</p>

<p class="p">– Se tiel, kial ĝi ne montras sin?</p>

<p>– Mi ne scias. Kial di montris sin al mi? Kial di altiris
min al si? Pri tio mi havas eĉ ne plej etan ideon. Sed mi
starigas al mi demandon. Ĉu <em>tiu</em> ne montras sin, aŭ ĉu vi din
ne vidas? Blindotruoj ekzistas en la cerbo. Vi foje klarigis tion
al mi dum la terapio. Homoj rezistas al vido de io malagrabla
kaj nekonscie aŭ duonkonscie trovas rimedon, por tion ne
vidi fronte.</p>

<p class="p">– Jes, mi memoras, ke mi uzis la ekzemplon de fir<!--
-->maestro, kiu vivas en konstanta nerva streĉiĝo, komencas
percepti maltrankviligajn sensaĵojn en la regiono de la
maldekstra brako kaj pinĉojn en la brusto, sed ne kuraĝas
konfesi al si, ke li devus konsulti kuraciston, ĉar eble lia koro
grumblas kontraŭ lia vivmaniero kaj li rapidas direkte al
infarkto. Tiu preteratentas la signojn de kardia risko. Vi do
<!-- paĝo 18 -->
kredas, ke via ulo montras sin, sed mi elturnas min por ĝin
ne vidi?</p>

<p>– Pri tio mi havas neniun ideon, sed estas vere, ke ofte
vi donis al mi la impreson, ke la ideo rigardi din fronte estas
por vi angoriga. Sed eble la afero rilatas ne al viaj angoroj,
sed multe pli al ties ŝato diskreti. <em>Tiu</em> amas, sekve kondutas
diskrete. Kiam oni amas, oni respektas. Neniam di faros ion
al vi sen via rajtigo. <em>Tiu</em> nepre ne volas interveni, aŭ invadi.
Fari ion al iu sen ties permeso, tio estas surpaŝi sur ties teri<!--
-->torion. Tion di neniam faros. Di ĉiam respektas la sentojn,
vian timon di sekve respektas.</p>

<p class="p">– Timon, ĉu? Timon pri kio?</p>

<p>– Pri di, timon vidi din.</p>

<p class="p">– Kie diable vi ĉerpas la ideon, ke mi timus vian
ulon? Mi certigas al vi, ke ĝi tute ne timigas min. Kial ĝi
kaŭzus en mi timon?</p>

<p>– Ĉu vi jam vidis bubon, kiu unuafoje vidas, ke li
sangas? Kio estas lia unua reago? Paniko! Li ne sciis, ke tio
ekzistis en li kaj havis tiun aspekton. Li trovas tion terura, ĉar
tiu ruĝa likvo, kiu elfluas elkorpe, estas vivo, estis en li, kaj
pri ĝi li sciis nenion. Kaj li timas, ke la elfluo ne ĉesos, kaj ke
li perdos la tuton. Nu, kvankam tiu ulo, pri kiu ni parolas,
estas en vi kiel via sango, vi ne scias, kiel di aspektas, vi ne
scias, kiel efikas vidi din, vi ne scias, ke vi vidas vin tute
alimaniere, tuj kiam vi <em>tiun</em> vidas. Kaj vian belan vidon pri vi
mem, eksteran, supraĵan, vi ne volas perdi, ĉu? Ĝi gravas por
vi. Vi estas la mense sana, kaj mi la frenezulo, ĉu ne? Vi estas
la scienculo kaj mi la homo kun halucinoj. Sincere, ĉu vi
pretas interŝanĝi la rolojn? Estu honesta: vi antaŭsentas, ke
<!-- paĝo 19 -->
se vi vidus <em>tiun</em>, ĉio ŝanĝiĝus. Verŝajne vi timas, ĉar nekonat<!--
-->eco timigas vin.</p>

<p>Ankaŭ mi post la unua vojaĝo en tiun strangan mon<!--
-->don konstatis, ke mi timas. Mi tre deziris reiri tien kaj mi
plene fidis la knabineton, sed mi ne kuraĝis, mi hezitis, mi
timis. Estis io funde nekonata. Eble mi timis retrovi min an<!--
-->taŭ angoriga elekto aŭ antaŭ nova ŝpruco de malamo. Eble
mi timis elreviĝon, ne retrovi tiun mirindan mondon, tiel
malsaman je la nia. Mi tre deziris iri, kaj samtempe sentis
fortan malvolon. Ankaŭ vi deziras, kaj samtempe malfidas.</p>

<p class="p">– Kaj tamen vi reiris!</p>

<p>– Jes, iunokte la emo superfortis min. La memoro pri
tiu unua sperto tro allogis por ke mi plu rezistu. Mi alvokis la
knabineton.</p>

<p class="p">– Kaj ŝi venis, ĉu ne?</p>

<p>– Jes, fidela al sia promeso. Ŝi gvidis min en speco de
turisma vizito de tiu stranga mondo. Poste mi konsciiĝis, ke
ŝi montris al mi nur minimuman parton, tiom vastega kaj
diversega tiu mondo estas. Mi sentis, ke la sekvantan fojon
ne plu estos en mi eĉ plej eta malinklino refari la vojaĝon,
Okazis inter ni kvazaŭ traktado. Ŝi diris, ke ŝi konsentas ak<!--
-->cepti min tie tiel ofte, kiel mi deziros, kondiĉe, ke mi promesu
ĉiam akcepti reveni Teren, ĝis la momento antaŭfiksita por
mia morto. Mi promesis. Ek de tiam, mi vizitas tiun mondon
kiel eble plej ofte.</p>

<p class="p">– Kaj kion vi tie faras?</p>

<p>– Kion oni faras ferie? Oni rigardas, oni renkontas ho<!--
-->mojn, oni diskutas, oni esploras, oni havigas al si plezuron...
<!-- paĝo 20 -->
Tiajn aferojn mi faras. Mi replenigas min per nerva energio.
Regas en tiu mondo trankvilo eksterordinare densa, dika, kiu
nekredeble bonfartigas. Krome estas muzikoj, silento, ebloj
elekti tion aŭ tion ĉi, libereco, amikeco, ĝenerala solidareco,
sento ani, rajto kundividi milojn da komunaj bonaĵoj... Kaj
ĉio estas tiel bela! La lumo estas mirinda. Floroj, arboj, mon<!--
-->toj, riveroj, dezertoj, lagoj... Se vi scius! La gusto de la fruktoj,
la parfumoj de la naturo...</p>

<p class="p">– Ĉio, kion vi priskribas, estas materia. Kiam vi
unuafoje raportis pri via travivaĵo, dum la terapio, mi kom<!--
-->prenis, ke temas pri io spirita.</p>

<p>– Mi sentas min senpova priskribi. Mi ne povas klar<!--
-->igi, ĉar estas ambaŭ samtempe. Mi vidas, mi tuŝas, mi flaras,
mi aŭdas, ĉio estas plej konkreta, materia, se tiel diri, sed ĉiuj
sensaĵoj nur esprimas ion spiritan. Cetere estas pli ol simplaj
sensaĵoj: mi vibras, mi amas, mi sentas plaĉajn tremetojn,
emociojn, entuziasmojn, aŭ ion similan al granda trankvila
ĝuo, estas do ankaŭ aspekto psikologia. Eble plej ekzakte
estus diri: "Temas pri io spirita, sed tio, kio estas spirita, eble
ne estas tiel senkarna, kiel homoj imagas en nia socio."</p>

<p class="p">– Kaj la homoj...? Vi diris, ke vi renkontas homojn,
kiuj ili estas?</p>

<p>– Ili estas nekredeble diversaj. Kelkaj vivis sur nia
planedo, kelkaj vivis en aliaj universoj, sur aliaj astroj. Kelkaj
estas absolute senmateriaj, kiel anĝeloj. Estas ankaŭ bestoj,
kun kiuj mi povas paroli. Mi tie renkontis grandetan nomb<!--
-->ron de miaj praavoj.</p>

<p class="p">– Kaj vi parolas kun ili, ĉu?</p>

<!-- paĝo 21 -->

<p>– Kompreneble! Eble tio faras al mi la plej grandan
bonon. Ili estas tre malsamaj, sed ili havas ion komunan:
afablecon, bonkorecon, korvarmon, kies similaĵon mi neniam
renkontis surtere. Kun ili oni ĉiam sentas sin respektata. Ili
neniam juĝas. Ili estas helpemaj. Ili kapablas ridegi kiel etaj
infanoj. Mi ilin pridemandas. Mia scivolemo estas senlima.
Sed ofte ili ne sukcesas respondi. Ne ĉar ili ne volus. Nur pro
tio, ke mi ne havas la bazojn necesajn por kompreni. Ĉiu
havas, iugrade – kaj ĉiu laŭ malsama aspekto – la karakte<!--
-->rizojn de mia tiea amiko, de tiu, kiun mi emus nomi mia
eterna vivdonanto, la unua, kiun mi vidis, tiu, kiu devigis min
elekti, kiam min skuis la ŝtormo de malamo.</p>

<p class="p">– Aŭdi ĉion, kion vi diras, igas min tre deziri vidi
vian "eternulon"! Estas vere, ke mi estas la fakulo pri psiko
kaj ke vi estas la objekto de mia esplorado. Sed estas same
vere, ke vi impresas min. Oj! Ŝajnas, laŭ via esprimo, ke vi
tuj diros al mi, ke mia deziro vidi lin estas pure imaga.</p>

<p>– Momenteton, psiĉjo, ne ekscitiĝu! Kiam mi diris, ke
eble vi elturniĝis por <em>tiun</em> ne vidi, mi devus precizigi: vi ne
havigas al di la plenan, kompletan, senrezervan rajtigon, kiun
di atendas por montri sin. Kiam mi diris, ke vi timas, mi
devus diri: premas vin sufiĉe da timo por ke vi ne sukcesu
malfermi al di la pordon tute larĝe, tiel ke tuta di povu
enpasi. Kaj kiam vi diras: "Mi deziras vidi din", mi respon<!--
-->das: &quot;Jes, estas vere, vi deziras din vidi, sed via deziro ne
estas simpla. Ekzistas en vi samtempe timo pri la renkonto.
Vi similas al kato, kiu rondiras ĉirkaŭ telero, en kiun oni me<!--
-->tis manĝaĵon, kiun ĝi ne konas. Ĝi proksimiĝas, flaras, retro<!--
-->paŝas, reproksimiĝas, hezitas. Allogas ĝin la aĵo, sed samtem<!--
-->pe ĝi timas ĝin. Estas natura, normala, sana reago. Mia trans<!--
[paĝo 22]
-->morta amiko... Kian vizaĝon vi subite montras! Ĉu ŝokas vin,
ke mi nomas din transmorta? Sed tio estas la impreso, kiun
mi havas, dum miaj vojaĝoj tieaj: ke tiu mondo situas trans la
limo inter vivo kaj morto, kia ni konas ĝin sur nia vivnivelo.
Tiumonde morto ne ekzistas, mia tiea amiko do estas trans<!--
-->morta. Aŭ ĉu ŝokis vin, ke mi nomis din mia amiko? Tion
tamen di montris kaj diris al mi, eĉ se di estas grandegega kaj
mi eteteta, eĉ se di estas senmanke bona kaj mi... nu... vi
komprenas, kion mi volas diri, ĉu ne? <em>Tiu</em> neniam sin trudas,
di nur proponas sin. Kaj ni malfidas, ni rondpaŝas ĉirkaŭ la
telero, ĉirkaŭ la poto, dirus la francoj, ne vidante, ke <em>tiu</em> estas
la <em>jackpot</em>, la ĉefpremio.</p>

<p class="p">– Vi ne sonas tre respekte!</p>

<p>– Vi ŝatus, ke mi metu grandliteron, ĉu ne? Estas
malfacile al vi akcepti, ke kiom ajn eterna, nemateria kaj sen<!--
-->fina di estas, <em>tiu</em> havas humursenton. Vi volas loki din aparte,
sur tronon, ĉu ne? Vi preferas imagi din supre ol ene. Ne
plaĉas al vi vidi din tute apude, centre de la ludo, kiel la
ludmono, kiun gajnos la gajninto.</p>

<p class="p">– Ludmono! Fi al vi! Ĉu vi ne kredas, ke vi ofendas
ĝin uzante tiajn vortojn?</p>

<p>– Vi sciu: tia, kia mi vidis din, di estas humila kaj alte
taksas sian humilecon. Kiam mi parolas pri ludmono, ne
estas tute ĝuste, ĉar la ludan monstakon kreas la ludantoj,
sed kelkrilate ne estas tute malprave. Iel di esperas, ke oni
kreos, komponos, inventos din.</p>

<p class="p">– Ke ĝin... lin... din. (Kiel diable nomi tian ulon?) oni
halucinos!</p>

<!-- paĝo 23 -->

<p>– Kial ne? Ĉu vi jam vidis fotopaperon en la ĥemia ba<!--
-->no, en kiu oni lasas ĝin por aperigi la foton? Komence vid<!--
-->eblas nenio, nur ian sablokoloran kartonon kun nenio sur ĝi,
kaj jen iom post iom aperas io tre malpreciza, kiel griza
ombro, la desegno iĝas pli kaj pli neta kaj finfine la foto
aperas tute klara. Oni diras, ke ĝi iĝis "rivelita". Tia mi vidas
mian tiean amikon. Ĉiufoje, kiam estas iom pli da belo, da
bono, da justeco, da kuraĝo, da raviĝo, da amo en la mondo,
di estas iom pli rivelita. Sed kio plaĉas al mi en la komparo
kun la ludmono, tio estas, ke ĝenerale, almenaŭ en societoj,
la grupo elmetas ĝin kun preciza celo: grupa vojaĝo, komuna
restoracia manĝo, kunaj ferioj. Ĝi estas farita, por ke oni
ridu, gaju, sentu sin bone kune. Ankaŭ <em>tiu</em> manifestiĝas feri<!--
-->ece, ride, festene. Sed temas pri ludmono konstante renovig<!--
-->ata.</p>

<p class="p">– Ba!</p>

<!-- paĝo 24 -->

<h2>Tria kunsido<br/>
Ĉu ĉio ĉu nenio</h2>

<p>– Kia abomena vetero! Mi ne memoras jaron, en kiu
okazis tiom da fulmotondroj. Ĉu vi bone dormis, psiĉjo? Aŭ
ĉu vi kuntiriĝis terurate sub via lanugaĵo dum tondro ĉiu<!--
-->flanke klakis?</p>

<p class="p">– Estas vere, ke kiam mi estis etulo, mi terure timis
tondron. Kaj fulmojn. Nun mi pli bone elportas ilin. Vi sciu,
eĉ se oni trejniĝis psikologe, oni restas homo, kaj vira homo
estas nenio alia ol knabo, kiu kreskis. Kiam oni troviĝas
meze de fulmotondro, oni estas impresata, eĉ miaaĝe. Ĉu la
ideo pri Dio ne fontus, ĉe primitivuloj, el travivaĵo pri ŝtor<!--
-->mo?</p>

<p>– Eble ĝi radikas en travivaĵoj kiel la mia. Sed eble via
timo al la transa mondo, pri kiu vi petas min rakonti, fontas
el paniko infanaĝe sentata, kiam fulmis kaj tondris.</p>

<p class="p">– Eble vi pravas: apud la deziro vidi vian transan
mondon kaj ties ĉefrolulon, ekzistas en mi timo ilin renkonti.
Sed miaopinie tio ne rilatas al timo pri fulmotondro. Nur al
tio, kion oni diris al mi pri Dio.</p>

<p>– Tion mi facile komprenas. Oni prezentis Dion al vi
kiel estron, kiu juĝas kaj kondamnas, ĉu ne? Kaj, krome, kiu
kondamnas laŭ plene arbitraj leĝoj, kontraŭ kiuj ribelas nia
sana prudento. Honeste, tian ulon indas timi. Ulo, kiu kon<!--
-->damnas pro simpla deziro, eĉ kiam oni eĉ ne komencetis
agon, kia abomenindo! Fundfunde ni estas bestoj, kun io kro<!--
-->ma, konsentite, kio igas nin homaj, sed kio nenion forprenas
el nia naturo fundamente besta...</p>

<!-- paĝo 25 -->

<p class="p">– Vi pravas. Eĉ anatomie tio estas vera. Kio faras nin
homoj, tio estas nia tre evoluinta cerba kortekso. Nur supe<!--
-->raj bestoj kiel hundoj aŭ simioj havas tian kortekson, sed la
nia estas ege pli disvolvita. Sub ĝi nia cerbo estas preskaŭ la
sama kiel serpenta.</p>

<p>– Vi konfirmas, kion mi opiniis. Sed, pensu! Se ĉiu<!--
-->foje, kiam oni havas normalan biologian reagon, kiel seksan
deziron, oni eliras el la sfero de tio, kio estas permesita, kiel
eblus vivi? Aĥ, penso trafulmis mian menson, sed ĝi pasis tiel
rapide, ke mi ne sukcesis kapti ĝin. Ŝajnas al mi, ke ĝi iel
rilatis al la pensmaniero de infanoj. Io, pri kio vi parolis al mi
dum la terapio.</p>

<p class="p">– Ni provu retrovi ĝin. Diru, sen pripensi, kiu estas la
unua bildo, kiu venas al vi en la menson?</p>

<p>– Nekredeble! Vilaĝa stacidomo! Surskribo: "Estas
malpermesite trapasi sur la trakoj".</p>

<p class="p">– Jes, mi vidas. Kune alvokis la bildon almenaŭ du
ideoj. Unu estas nia temo: malpermeso, malpermeso trapasi
limon. Kaj la dua rilatas efektive al la infana pensmaniero.
La penso, kiun vi ne sukcesis teni, verŝajne estas memoro
pri tio, kion mi klarigis pri la du-termina mondpercepto de
eta infano. Eble mi snobece uzis la vorton <em>"binara"</em> por
karakterizi ĝin.</p>

<p>– Nu, kia rilato kun stacidomo?</p>

<p class="p">– En nia plurlingva lando, ĉiufoje, kiam vi staras sur
kajo atendante trajnon, viaj okuloj legas, eĉ se vi ne kon<!--
-->scias tion: <em>"Vietato attraversare i binari"</em>, "Estas malpermes<!--
-->ite transpaŝi sur la trakoj". La trakoj nomiĝas <em>"binari"</em> en la
<!-- paĝo 26 -->
itala, ĉar la reloj ĉiam paralelas duope. Same kiel duece
funkcias la menso de eta infano.</p>

<p>– Duece!? Vi ne estas klara! Kion vi celas?</p>

<p class="p">– Kiam eta infano (ĝis proksimume aĝo de kvin
jaroj) provas rezoni, pripensi, ĝi povas samtempe teni en la
kapo nur du terminojn, kiuj estas kontraŭaj, ekstremaj kaj
simetriaj. <em>Ĉio / nenio. Unua / lasta. Bona / malbona. Bela /
malbela. Forta / malforta. Granda / eta. Inteligenta / stulta.</em>
Kaj en tiu serio, ĉiuj unuaj terminoj asimileblas inter si. La
sento estas, ke la duaj terminoj estas nepre evitindaj,
kvazaŭ ili surhavus ŝildon kun la vorto "Danĝero!". Esti
akceptebla, tio estas esti forta, granda, bela, saĝa, la unua.
Necesas ĉion fari por ne esti malbela, malforta, malgranda,
stulta, lasta. Funde de sia koro, infano ofte kredas, ke ĝi
estas pli kulpa, ol ĝi fakte estas, ĉar eĉ plej eta kulpo klasas
ĝin en la kategorion de la forĵetinduloj, la duan serion, la
aĉajn kvalitojn. Por ĝi plenkreskulo estas ĉio (kapablas ĉion,
scias ĉion, havas ĉiujn povojn) kaj infano estas nulo (nenion
scias, nenion povas, nenion valoras). Dio, estante la Super-<!--
-->Grandulo, necese troviĝas en la kategorio de la juĝistoj, kiuj
konstatas la nulecon de la infano kaj riproĉas ĝin, ĉar
grandulo estas ne nur ĉiopova, sed ankaŭ ĉiopostula. Devas
esti en nia fundfundo ideĉeno simila al "Mi devus esti tute
bona, kaj mi estas tute aĉa."</p>

<p>– Ha jes! Kiom mi suferis, kiam mi estis etulo, ĉar oni
diris al mi, ke Dio vidas ĉion, scias ĉion! Mi abomenis havi
neniun kaŝejon, neniun rifuĝejon por ŝirmi min kontraŭ tiu
akuza rigardego! Iu, kiu vidas ĉion, estas terura, ĉar tiu per<!--
-->fekte vidas, ke mi ne estas, kio mi devus esti. Kaj kio mi estas,
<!-- paĝo 27 -->
tio ne estas akceptebla. Kiel diable mi povus esti io alia ol mi
estas? Preferindas ne pensi pri Dio, aŭ ĉesi kredi je ĝi, ol
elporti tiun hororon.</p>

<p class="p">– Vi plene pravas. Nenio estas pli maljusta ol postuli
de homoj, ke ili estu aliaj ol ili estas. Estas fie!</p>

<p>– Tiu akuzisto-prokuroro-kondamnisto estas la malo
de mia feliĉdonanto, kiun vi petas min priskribi. <em>Tiu</em> postulas
nenion, <em>tiu</em> nur amas, kreas, nenion pli. Incitas min la kutima
maniero paroli pri Dio. Ĝi elvokas iun aĉan, maljustan, je kiu
kredi oni devigas la infanojn. Kiel feliĉa mi estas, ke mi ren<!--
-->kontis la knabinon, kiu kondukis min en la mirindejon! Sen
mia deliro, miaj halucinoj, kiel vi diras, mi plu imagus, ke la
universon kreis kaj regas la sadisto, kiun miaj edukistoj pre<!--
-->zentis kiel la grandan mastron de ĉio. Kian savon mi dankas
al tiu sperto!</p>

<p class="p">– Nu, tio, pri kio mi indignas, estas, ke via dio, kiu
teorie estas justa kaj ĉiopova, akceptas tiajn fuŝdirojn, ĉar
tiu maniero prezenti lin faras katastrofojn, psikologie, tion
mi ĉiutage konstatas.</p>

<p>– Mia dio, mia dio... Vi ne rajtas diri, ke mia dio ak<!--
-->ceptas tiujn misprezentojn. Fakte, sed tion vi ne povas scii,
mia amiko, la lumradia ĝojdonanto, malpermesas ilin. Di tu<!--
-->te ne ŝatas la erarojn disvastigatajn pri di. Pro ili di suferas,
di esperas, ke oni korektos ilin. Nur: di ne <em>malhelpas</em>, ke ni
homoj ilin disvastigu, ĉar tio estus senigi nin je nia libereco.
Di ne estas intervenema. Ke ni estu vere liberaj, liberaj elekti
eĉ ion fuŝan, tio havas por di valoron, kiun vi ne povus imagi,
kiun mi ne imagis, antaŭ ol di montris ĝin al mi. Sed, psiĉjo
mia, ĉu vi ne opinias, ke vi troigas? Vi atakas mian dion, kaj
<!-- paĝo 28 -->
ŝajne atendas, ke tiun mi defendu. Mi ne kapablus. La sola
afero, kiun mi provas fari, estas tio, pri kio vi petis min:
rakonti al vi, kion mi travivis.</p>

<p>Kompreneble, se via kranio plenplenas je bildoj de
etmensa, ĝenema, sadisma dio, kiu konstante ŝovas fuŝojn en
nian vivon por la simpla plezuro senti sin supera al ni, vi
neniam sukcesos vidi din. Via misbildo baros ĝustan percep<!--
-->ton. Ĉu vi ne diris al mi foje, ke la vorto "diablo" origine
egalis al "ekrano", "intermetaĵo", "barilo", tio, kio malhelpas,
ke oni trapasu?</p>

<p class="p">– Jes, greke <em>dia-bolos</em>, tio estas "kion oni ĵetas" <em>(bo<!--
-->los)</em> interen <em>(dia)</em>. La diablo estas tiu, kiu ĵetas sin inter nin
kaj nian celon, mezen de nia vojo, por ke ni ne sukcesu pasi.</p>

<p>– Ne fanfaronu per via klasika kulturo, ne estas publi<!--
-->ko ĉi tie, al kiu vi povus imponi. La grava afero estas, ke ek<!--
-->zistas io aŭ iu, kiu intermetas sin inter nin kaj tion, al kio ni
sopiras pli ol al io ajn, kvankam ĝenerale nescie: feliĉo, ali<!--
-->vorte mia amiko de tie transe. Vi vidas, kiel estiĝas la trompo:
oni atribuas al Dio karakterizojn de naŭza aĉulo, malnobla,
maljusta, malestiminda, karakterizojn de homoj kun plej
abomenaj trajtoj, la mensogo, aŭ, se indulgemi, la eraro dis<!--
-->vastiĝas, kaj la publiko imagas, ke tia estas Dio. Kiel ili povus
imagi, ke ekzistas alia? Bonkora, simpatia, kiu lasas liberaj?
Ĉu mi jam parolis al vi pri mia amiko Raĝendra?</p>

<p class="p">– Hindua amiko el Barato, ĉu ne?</p>

<p>– Jes. Ofte mi ne samopinias kun li, sed li havas apar<!--
-->tan talenton por diri frazojn, kiuj surprizas min kaj fiksiĝas
en mia menso. Ekzemple: <em>"Oni povas vidi en la ekstera mon<!--
-->do nur tion, kion oni jam antaŭe vidis en la enmensa mon<!--
[paĝo 29]
-->do."</em> Se via menso ne kapablas imagi spiritan estulon, kiu es<!--
-->tas, je la plej alta nivelo, boneco, donemo, indulgemo, beleco
kaj ĉio alia, per kio mi tedas vin parolante pri la alia mondo,
vi <em>tiun</em> ne vidos eĉ se di staros tuj antaŭ via nazo. La bonulo,
pri kiu mi raportas al vi, similas nian sangon, kiu forportas
morton kaj enportas vivon al la tuta korpo, afable kaj humile,
sen brui. Kaj tion farante <em>tiu</em> ebligas al ni liberi kaj krei.</p>

<p class="p">– Krei kion?</p>

<p>– Ĉion ajn. <em>Tiu</em> ŝatas la plezuron krei, tial di donas ĝin
al siaj kreaĵoj: di kreas kreantojn. Kaj ĉar di tre alte taksas
liberecon, di kreas kreantojn liberajn, t.e., kiuj povas elekti,
kion ili kreos. Kion di plej ŝatas, tio estas, kiam oni kreas ion,
kio disradios bonon ĉirkaŭen, belaĵojn, tenerecon, amges<!--
-->tojn, novajn manierojn vivi, konduti, rilati, en kiuj oni feliĉ<!--
-->igas unu la alian, en kiuj oni zorgas kun diskreteco kaj res<!--
-->pekto pri la bonfarto de aliuloj, aŭ pri ilia kreskado laŭ la
propra naturo, politikon kun homa vizaĝo, firmaojn kun ho<!--
-->ma vizaĝo, familiojn kun homa vizaĝo, artaĵojn kun homa
vizaĝo. Vi komprenas, ĉu ne?, kion mi celas per "kun homa
vizaĝo": tio signifas "taŭga por ke homoj sentu sin bone, res<!--
-->pektate, valorhave... " Strange, kiam oni uzas la vorton "ho<!--
-->ma", ĉiam estas por signi ion, kio, en homo, plej similas al
tio, kion mi vidis tie kaj kion mia tiea amiko esperas, ke ni
kreos. Eble estas maniero koni din, kiu povas helpi superi la
timon.</p>

<p class="p">– Interese. Mi antaŭe neniam rimarkis, ke kiam oni
aplikas la vorton "homa" en pozitiva senco, tio ofte rilatas al
io, kio, en la konkretaj homoj, estas multe malpli disvast<!--
-->igita ol oni dezirus...</p>

<!-- paĝo 30 -->

<h2>Kvara kunsido<br/>
Sav-alvoko surmare</h2>

<p>– Ha! Hodiaŭ vi mienas freŝe kaj sane. Estas ĝojige
vidi vin tia. Vi reakiris homan vizaĝon. Kaj via kabineto
montras ordon, kian mi neniam vidis. Kio okazis?</p>

<p class="p">– Mi hieraŭ devis partopreni en komisiona kunsido,
kie oni devis diskuti pri tre komplikaj, delikataj aferoj, kaj
mi preparis min al teda tago, plej enuiga. Plentago da
diskutoj fojfoje ĝene akraj. Sed la kunveno estis nuligita. Kia
malpeziĝo! Mi atendis tagon da incitiĝo, mi ricevis tagon
ferian. Mi iris promeni en arbaro, kaj tio havis sur min plej
bonan efikon.</p>

<p>– Bonege! Ĉu vi konscias, ke vi tro laboras? Tio ne
estas bona por nerva higieno. Vi devus konsulti psikoterapi<!--
-->iston, kiu instruus al vi, kiel diri "ne".</p>

<p class="p">– Kara, kara, via zorgemo pri mia sano kortuŝas
min. Sed ni revenu al tio, kion vi diris fine de nia lasta
renkonto. Vi diris, ke testo por scii, ĉu temas pri Dio, en tiu
aŭ alia okazo, povus esti demandi sin, ĉu la vorto "homa"
tiuokaze aplikeblas.</p>

<p>– Ĝuste. Pensu pri ĉiuj okazoj, en kiuj vi uzus la vor<!--
-->ton "homa" en pozitiva senco. Tio donos al vi ideon pri tio,
kio mia luma amiko estas. Kaj ĉefe pensu pri tiuj okazoj, en
kiuj vi dirus: "tio estas nehoma", tio montros al vi, kio di ne
estas. Se vi meditas deirante de tiuj vortoj, eble vi iom post
iom komencos akcepti, ke vere estas en di nenio timiga. Tiam
vi havigos la permeson, kiun di atendas por montri sin.</p>

<p class="p">– Sed jen, nun, mi permesas. Kial ĝi ne...?</p>

<!-- paĝo 31 -->

<p>– Vi diras, ke vi permesas, ke di montru sin al vi, sed
ĉu vi donas tiun permeson vere tutkore? Eble vi ne estas
sufiĉe sincera, kiam vi tion diras, kaj devus strebi al pli plen<!--
-->kora akcepto. Por tion fari, plej bone estus turni vin al di.
Tion fari kiel eble plej ofte, iam ajn dum la tago, aŭ, se vi pre<!--
-->feras, je fiksa horo, ekzemple ĉiumatene aŭ ĉiuvespere. Dis<!--
-->sendi specon de radioalvoko, kiel oni faras, kiam ŝipo estas
sinkanta post ŝtormo kaj ĝia radio ne funkcias plene: ĝi el<!--
-->sendas, sed ne ricevas. La radioprizorganto lanĉas vokon, sed
respondon ne atendas.</p>

<p class="p">– Kial ne atendi respondon? Kial ĝi ne respondas, via
ulo?</p>

<p>– Eble di respondas, sed vi ne aŭskultas din. Aŭ povis
okazi, ke en via paniko vi malkonektis la ricevilon, tion eĉ ne
konsciante.</p>

<p class="p">– Tion ni provizore akceptu. Kion mi dissendu alvoke
en mia ena mikrofono?</p>

<p>– Kiom da demandoj vi ĵetas al mi! Kvazaŭ mi estus
via gvidisto! Ni decidis, ke mi rakontos ĉion, kion mi povas,
koncerne mian tie-transan amikon. Sed vi ne lasas min ra<!--
-->konti. Kiam vi ne kontraŭstaras, kion mi diras, vi volas ricevi
konsilojn. La alvoko, kiun vi dissendu, estu tio, kion vi
decidu; provu nur, ke ĝi estu kiel eble plej sincera. Kion mi
povus diri al vi? Povus esti io kiel: "Ej vi tie supre! Helpu
forigi mian timon kaj faru, ke mi deziru senti min via
kamarado kaj vin kamarado mia..."</p>

<p class="p">– Kion?!</p>

<p>– Ĉu ŝokas vin la vorto "kamarado"?</p>

<!-- paĝo 32 -->

<p class="p">– Iom, ĝi havas ian sovetan, komunistan etoson, kiu
forprenas de ĝi ĉion amindan.</p>

<p>– Uzu do alian vorton en via alvoko. Sed por mi <em>ka<!--
-->marado</em> estas tre pozitiva vorto. Kun kamarado oni solidaras,
por kamarado oni povas oferi sian vivon. Iel, kamarado estas
pli proksima, pli grava ol amiko. Eble mi reuzos tiun vorton
parolante pri di, ĉar riĉa je tiuj kvalitoj mi perceptas din. Sed
pri kio do ni parolis, antaŭ ol devojiĝi pro la vorto <em>kama<!--
-->rado</em>?</p>

<p class="p">– Pri la alvoko, kiun mi sendu.</p>

<p>– Ha jes! Kion vi volas, tio estas renkonti la eternulon,
konatiĝi kun di. Vi estas kiel sovaĝa aŭ vundita besto, kiu
timas kontakton. Vi devas komence diri, ke vi bezonas esti
malsovaĝigita, sed ke vi tute ne estas certa, ke tion vi vere
deziras. Tio estas via reala stato, ĉu ne?</p>

<p class="p">– Vi legas mian psikon kvazaŭ ĝi estus libro. Mi min
demandas, kiu el ni estas la observato kaj kiu la psikfakulo.</p>

<p>– Vi do diras ĉion ĉi en via menso... Di aŭdos, se vi
nur direktos vian penson al di.</p>

<p class="p">– Direkti sian penson, ĉu? Kiel oni faras tion?</p>

<p>– Vi vortigas la aferon komence de la elsendo, en via
kapo: "Ej, vi! La ulo, kun kiu rilatas mia ekspaciento, al vi mi
turnas min."</p>

<p class="p">– Sed kio, se je tiu mi ne kredas? Mi ne deliras, mi ne
estas halucinata! Kiel mi povus diri ion al iu, kiu, miaopinie,
ne ekzistas?</p>

<!-- paĝo 33 -->

<p>– Kiel komplikaj vi estas, vi psikistoj! Vi diras: "Se vi
ekzistas, al vi mi turnas min" aŭ "Al ĉiuj, kiuj povas min aŭdi
kaj helpi" aŭ ion similan. Estas multaj personoj, trans la
vualo, multaj personoj ege bonkoraj, kiuj pretas faciligi al vi
la vojon al la senlima feliĉo, al la spirita plenumiĝo. Sed, kial
ne turni vin rekte al di? Diru do: "Vi, kiu eble ne ekzistas,
faru, ke mi perdu la deziron forkuri de vi aŭ vin forpuŝi, same
kiel la impreson, ke vi forpuŝas min aŭ ke mi ne estas sufiĉe
bona por vi. Faru, ke mi deziru renkonti vin kiel mia halu<!--
-->cinata ekspaciento, ke mia timo transformiĝu al fido, al paci<!--
-->enca atendo de via veno, kaj faru, ke ĉi tiu peto, kiun mi
direktas al vi, iĝu pli kaj pli sincera."</p>

<p class="p">– Kial tiu lasta diro?</p>

<p>– Psiĉjo, psiĉjo! Kelkfoje mi demandas min, kion vi
lernis dum via faka trejniĝo. Vi ja scias, ke homo malofte es<!--
-->tas cent-elcente sincera, ke homon manipulas disaj inklinoj,
ke homo povas samtempe deziri kaj malvoli. Dum la terapio
vi nomis tion... kiel do? Ha jes! Ambivalenco. Kiam vi elsen<!--
-->das vian unuan mesaĝon, estas probable, ke ie en vi, vi pen<!--
-->sas la malon de tio, kion vi vortigas.</p>

<p class="p">– Mi koncedu. Se mi diras tion, mi ricevos mian
respondon, ĉu? Jes, mi vidas la sistemon, ju pli mi ripetos,
des pli mi igos min kredi, tio iĝos ekzerco memsugestia, tiel
ke ankaŭ mi finfine haluciniĝos.</p>

<p>– Oj, psiĉjo! Vi vere talentas por inciti homon koler<!--
-->ige. Vi samtempe volas kaj malvolas. Vi volas, ke mi raportu
pri <em>tiu</em>, sed ĉiufoje, kiam mi elbobenas miajn memorojn, vi
interrompas per nerespondebla demando. Vi asertas, ke vi
volas <em>tiun</em> renkonti, kaj vi volus, ke vin konduku mi, sed ĉiu<!--
[paĝo 34]
-->foje, kiam mi proponas al vi rimedon, superante mian kom<!--
-->petentecon, ĉar estas nenio komuna inter mi kaj gvidisto ofi<!--
-->ciale rajtigita konduki turistojn al la paradiza belo, vi ironias
pri la proponata rimedo. Se vi timas memsugestii vin, haltigu
vian komedion kaj lasu min trankvila! Ni forlasos unu la
alian bonamike. Alie, provu, kaj juĝu la arbon laŭ la fruktoj.
Vi foje diris al mi, ke fakte mi ne estas frenezulo, ĉar mi iĝis
tute malsama, laŭ tute pozitiva senco, ek de kiam komenciĝis
miaj "halucinoj". Vi konstatis, ke mi estas pli kreema, ke mia
emocia etoso estas pli stabila, ke la rilatoj kun miaj familianoj
kaj proksimuloj estas harmoniaj, ke mi havas pli da profesia
konscienco kaj pli bonan senton pri miaj respondecoj. Ĉu vi
memoras? Sekve, kiam vi komencos haluciniĝi kiel mi, se ĉio
en via vivo pliboniĝos, se vi iĝos pli donema, pli kuraĝa, pli
forta fronte al sortobatoj, se vi sentos vin pli bone en via
korpo kaj en via personeco, se vi fariĝos pli ĝoja, pli solidara
kun la ceteraj homoj, tio signos, ke tiu frenezeco, eĉ se plej
freneza, estas pli valora ol viaj dubvaloraj terapioj.</p>

<p class="p">– Bone, bone, ne koleru! Mi konfesas, ke mi ne estas
certa scii, kion mi fakte deziras. Via maniero paroli suges<!--
-->tas, ke estas io interesa en viaj travivaĵoj, kaj mi ŝatus sperti
ion similan, sed mia tuta psikologia trejnado igas min diri,
ke tio estas fuŝa mistikismo, imagaĵoj, kiuj povas esti
danĝeraj, se oni lasas sin fali en tiun tipon de kirloondo. Oni
ĉiam "racion gardu", diris... eee... Francisko la Unua, se mi
ĝuste memoras. Mi koncedu pro scienca aliro vian hipote<!--
-->zon, ke ne temus pri memsugestio. Ĉu mi ricevos mian res<!--
-->pondon?</p>

<p>– Kiel mi povus scii? Al mi tio okazis, ĉio komenciĝis
per simila alvoko.</p>

<!-- paĝo 35 -->

<p class="p">– Ĉu vi kredas, ke se mi dissendos sav-alvokon kiel vi,
mi faros similan sperton?</p>

<p>– Ne eblas scii. Eble jes. Tamen mi suspektas, ke se
vin puŝas nur scivolemo, verŝajne ne funkcios. Sed eĉ se ne
estas vera SOS dissendita, ĉar vi troviĝas en gravega senhelpa
situacio, se estas sincera peto, vi havas ŝancojn, ke efikos, sed
probable en maniero tre diferenca de la mia. Se juĝi laŭ tio,
kia <em>tiu</em> sin montris al mi, di donos al vi, kion vi petas, tre
laŭgrade, nur iom post iom. <em>Tiu</em> ĉiam agas plej delikate.
Unubate anstataŭigi vian timon per plena fido, tio povus
rompi ion en vi. Mi vin konas ne malbone. Se mi imagas vin
abrupte metita fronte al tiu mondo... Oj oj oj! Mi vidas vin
plene konfuzita, simile al iu, kiu ĵus travivis cerban vaskul<!--
-->rompon, kaj tiel perdis ĉiujn kutimajn gvidomarkojn, aŭ al
iu, kiu perdis la memoron, kaj eĉ ne plu scias, kiu li aŭ ŝi
estas. Ĉiuj viaj psikologiaj teorioj, viaj studaĵoj, viaj kutimaj
pensovojoj, ĉio ĉi estas parto de vi, ĉu ne? Sur tio vi bazas
vian sekurecon, ĉu ne vere? Forpreni ĉion ĉi subite estus
terure detrue. Pro tio vi kate rondiras ĉirkaŭ la telero, vi ri<!--
-->fuzas plene malstabiligi vin, kaj vi pravas. Sed samtempe vi
sentas, ke mi disponas riĉaĵon, kiun vi envias, kaj vi konsta<!--
-->tas, ke ĝi ne perdigis al mi mian stabilecon, tute male, vi do
troviĝas puŝita en sakstraton, el kie eliri ne eblas.</p>

<p class="p">– Ŝajnas al mi, ke mi aŭdas kolegon.</p>

<!-- paĝo 36 -->

<h2>Kvina kunsido<br/>
Malkuraĝaj kaj nekonsciaj...</h2>

<p>– Belega pentraĵo! Jen bonega ideo! Estas rimarkinde,
kiel ĝi ŝanĝas la etoson de via kabineto! Estas nokta vidaĵo,
kaj tamen ĝi lumigas la tutan ĉambron. Strange, mi ne povas
ne vidi en ĝi kvazaŭ aludon al la mondoj, kie mi promenas
dum miaj eksterteraj noktoj. Tiuj domoj, lumigataj de inter<!--
-->ne, nokte, tiuj nuancoj de koloroj viola, malva, blua, tiuj ste<!--
-->loj, tiu plenluno ... Negranda aĵo, kiom ĝi mezuras? 35 x 45
centimetrojn? Sed kia beleco, en tiu simpla pejzaĝo! Kie vi
trovis ĝin?</p>

<p class="p">– En la hospitalo, imagu! Vi scias, ke artistoj tie po<!--
-->vas ekspozicii siajn verkojn. Mi vidis tiun ĉi, kaj mi tuj en<!--
-->amiĝis al ĝi. Mi hazarde estis tie kun mia filo. Kiam li vidis
mian entuziasmon, li aĉetis ĝin por mi. Tiu donaco de li min
profunde kortuŝis.</p>

<p>– Vi povas transdoni al li mian dankon. Dank'al ĝi via
kabineto, kiu estis ted-aspekta, finfine akiris ion fantazian.
Bone, ĉu ni daŭrigu? Pri kio ni parolis lastfoje?</p>

<p class="p">– Vi diris al mi, ke via tie-transa amiko ĉiam agas
kun maksimuma delikateco, ke ĝi neniam abruptas, kiam ĝi
intervenas en la vivon de la homoj.</p>

<p>– Ha jes! Mi ekmemoras! Efektive, unu afero estas
certa: <em>tiu</em> havas tiom da respekto al vi, ke di ne subite trudos
sian ĉeeston. Kelkfoje okazas, ke di agas abrupte, kiam temas
pri personecoj aparte fortikaj, kapablaj kontraŭstari al ne<!--
-->atendita, renversa batego. Sed – pardonu min, psiĉjo, ni
decidis sinceri – mi ne vidas vin tia fortulo. Ĝenerale di agas
<!-- paĝo 37 -->
tre laŭgrade. Di adaptiĝas al ni. Vi sciu, oni mem sentas, ke
oni ne povas malfermi sin en unu sekundo, kaj di respektas
onian reziston. Di absolute volas ne kaŭzi al ni malbonon.</p>

<p class="p">– Kion vi nomas rezisto?</p>

<p>– Mi ne povus uzi alian vorton. Ni ja rezistas al <em>tiu</em>. Se
juĝi laŭ tio, kion mi vidis, ŝajnas, ke ekzistas en la plimulto el
la homoj bezono lukti kun di. Ĉu ne troviĝas io en la Biblio,
kio nomiĝas la lukto de Jakobo? Ĝi povus aludi al tio. Vi
komprenu, di amas dignecon. Kiu estas mola, tiu malfacile
dignos. Mia amiko do ŝatas, ke oni batalu kun di. Ke oni
kontraŭstaru. Se, ĉiufoje, oni tuj diras "jes", povas esti, ĉar
oni estas tre akceptema, malferma, sed ĉu plej ofte ne estas
pro manko de kuraĝo? Certe, <em>tiu</em> komprenas la homojn, kiuj
estas malkuraĝaj, ne konscias pri si aŭ havas tiel akran sen<!--
-->ton pri la propraj interesoj, ke ili tuj aliĝas al la plej forta. Di
indulgemas kaj amas ilin, kiel di amas ĉiujn estaĵojn, inklu<!--
-->zive de la moluloj. Sed se estas mole, ne estas vera rajtigo,
libere donita, estas intereskalkulo. Oni ne amas pro intere<!--
-->so...</p>

<p class="p">– Jes ja, la etuloj, la infanetoj...</p>

<p>– Prave! Dankon, ke vi korektas miajn misojn. Ĉiam
indas meti nuancojn. Kion vi diris, tio estas ĝusta: la etuloj
amas nur pro propra intereso. Kaj ni tamen amas ilin, eĉ se
ni scias, ke ilia amo estas egoisma, memcentra. <em>Tiu</em> kondutas
simile kun la moluloj, tiuj, kiuj, pro singardemo, aliĝas al la
venkonto. Di scias, ke tio estas bebeca amo. Sed ĉu ĉiuj amoj
ne estas komence bebecaj? Mia ĉiela amiko atendas. Di havas
la tutan eternecon, ĝis diaj celoj estos atingitaj. Sed di amas,
ke oni amu, kiel amas di. Senrepage, senkompense, sen re<!--
[paĝo 38]
-->ciprokeco. Ne pro devo, ne kun celo, ne kalkulinte. Simple,
ĉar ami estas bone. Se la permeson enveni oni donas al di
alfronteme kaj plene konscie, tio pli plaĉas al di, se juĝi laŭ
tio, kion mi komprenis. Mi supozas, ke tio rilatas al dia amo
pri libereco. Se oni batalas kun di, tio pruvas, ke oni deziras
senti sin libera. Se oni tuj klinas sin obee, ĉu oni estas iu
digna kaj libera, aŭ malkuraĝulo, kiu komprenis, kiu super<!--
-->fortas? Ĉiaokaze, di certe preferas, ke oni malfermu la por<!--
-->don al di en tiu spirito. Kaj...</p>

<p class="p">– Kial vi ekhezitas?</p>

<p>– Mi ekkonscias, ke mia maniero paroli eble donis la
impreson, ke ekzistas du specoj de estuloj. Unuflanke la mal<!--
-->bravuloj, nekonsciuloj, egoistoj. Aliflanke la homoj kuraĝaj,
konsciaj kaj sindonemaj. Sed laŭ tio, kion mi vidis, ne tiel la
aferoj prezentiĝas. Ĉiu estulo staras je malsama stadio en sia
progreso. Estas tiuj, kiuj ankoraŭ estas je la stadio de mem<!--
-->centreco kaj de timo, la malbravuloj kaj nekonsciuloj, kiel mi
ĵus ilin nomis kun manko de indulgemo, kiun di certe bedaŭ<!--
-->ris ("Kial vi malestimas ilin? Ĉu vi konas la fundon de ilia
koro?") Kaj estas tiuj, kiuj eliris el tiu stadio kaj sukcesis
bonvenigi en si la sincerecon, la kuraĝon, la profundecon, la
fidon necesan por aliri din sen moleco, kun plena digno.</p>

<p class="p">– Vi parolas, kvazaŭ ĉiuj atingus tiun fazon de forto
kaj digneco, sed ĉu la plimulto ne mortas antaŭ ol ĝin trafi,
se eĉ ili entute progresas tiuvoje?</p>

<p>– Kial morto haltigus evoluon? Vi scias, ke mi laboris
en Azio kaj Afriko. Tio instruis al mi multon. En multaj lokoj
tie, ĉe multaj homoj, morti estas nur senigi sin je vesto, sed
perdante la korpon, oni ne perdas la vivon, oni perdas nun
<!-- paĝo 39 -->
unu aspekton, la materian, la supraĵan tavolon de nia vivo.
Kion katolikoj nomas purgatorio, hinduoj reenkarniĝo kaj
aliaj, certe, nomas alimaniere, tio povus esti malsamaj bild<!--
-->igoj de sama realeco, nome, ke evoluo plu daŭras, ke la irado
al plena feliĉbrilo konstante plu progresas, almenaŭ ĉe tiuj,
kiuj elektis progresi al ĝi. Kion mi vidas en miaj noktaj vo<!--
-->jaĝoj, tio ne ĉiam estas tre neta, sed ekzistas io simila, tion mi
vidis. Mia luma kamarado – allasu, ke mi tiel nomu din –
ĉiam respektas la elekton, kiun oni faras. Se iu rifuzas din kaj
preferas plu rondiri surloke, di ne devigos la koncernaton
ŝanĝi sian preferon. Sed ĉar di amas kaj esperas, ke ni fine
atingos liberecon kaj feliĉon, di faros ĉion eblan, por ke ni
ekkonsciu niajn realajn interesojn, ofte pere de aliaj kreaĵoj –
anĝeloj, spiritoj, homoj, okazaĵoj... – ankaŭ ĉi-rilate lasante
la perantojn liberi. Di lasas solidarecon konkretiĝi, dum jar<!--
-->miloj se necese, ĝis ĉiu superos sian timon kaj kuraĝos fronti
al di.</p>

<p class="p">– Kial vi parolas pri timo kaj ne pri malbono? En la
religio, kia oni instruis ĝin al mi, dum mi estis infano, la
kaŭzo, pro kiu oni maltrafas paradizon postmorte, estas, ke
oni malbonagis kaj estas punata.</p>

<p>– Mia amiko ne punas. Tio estas certa. Kial di punus?
Ĉu vi jam pripensis, pro kio oni punas? Oni punas, kiam oni
volas trudi ion, kaj la altrudato kontraŭas. Aŭ kiam oni
sentas sin senkonsila kaj ne scias, kion fari, ĉar oni havas
aŭtoritaton, kiun la aliaj respektu, sed ili ne obeas. Sed mia
luma amiko neniam estas senhelpa, neniam volas trudi. Kaj...
eble mi eraras, sed mia impreso estas, ke morala malbono
radikas en timo. En la timo perdi. Funde, kio estas malbono?
Estas kiam oni perfortas la teritorion aŭ liberecon de iu alia.
<!-- paĝo 40 -->
Kiam oni ne havigas al homoj aŭ aliaj estaĵoj ion, kion ili
rajtus ricevi, aŭ kiam oni prenas de ili ion, kion ili juste pose<!--
-->das. Kiam oni ilin trompas aŭ humiligas tiel, ke ili ne povas
trovi sian dignon kaj sian valoron. Kiam oni trudas al ili
situacion, kiu igas ilin malĝojaj aŭ brutece stultigitaj, dum ili
povus esti ĝojaj, viglaj, kreemaj, plenaj je vivo. Sed kial oni
faras tiajn aferojn?</p>

<p class="p">– Ĉar oni volas por si ion, kio estas destinita al iu
alia. Aŭ por senti la plezuron suferigi.</p>

<p>– Sed el kio fontas la plezuro suferigi? Kaj kial oni
havas la ideon preni por si ion, kion devus havi iu alia?</p>

<p class="p">– Mi ne scias. Por venĝi sin, eble, en iuj okazoj. Aŭ
por senti sin supera.</p>

<p>– Sed kial oni volas venĝi sin? Aŭ senti sin supera? Ĉu
ne ĉiufoje temas pri la strebo al tuteco, al plio? Ĉu ne temas
pri la timo perdi, la timo, ke io mankos?</p>

<p class="p">– Ŝajnas al mi normale strebi al tuteco, al plio.</p>

<p>– Certe. Ja estas tio, kion mia luma kamarado volas
por ni. Tio signifas strebi al di. Tio estas bonega, sed je unu
kondiĉo: ke tio ne kaŭzu malbonon al iu alia. Kaj oni kaŭzas
malbonon al iu alia, kiam oni timas, kaj oni timas, ĉar oni ne
komprenis. Kaj, kiel vi ofte diradis, oni ne komprenis, ĉar oni
plu rezonas, aŭ pli ĝuste sentas, kiel eta infano.</p>

<p class="p">– Por vi, malbono konsistas en infaneca kondutemo?</p>

<p>– Memoru, kiom ofte vi klarigis al mi la mensan funk<!--
-->ciadon infanecan limigitan je du terminoj! La kvinjarulo ne
sukcesas pensi samtempe plurnivele. Eble tiuj, kiuj ne kapab<!--
-->las kunordigi la propran bonon kun bono aliula, restis, alme<!--
[paĝo 41]
-->naŭ en tiu kampo, ĉe tiu stadio de la mensa disvolviĝo. Ĉe la
stadio, kiam oni reduktas ĉion al nur du terminoj: ĉio / ne<!--
-->nio. Ilia impreso estas, ke se ili ne havas <em>ĉion</em>, kion ili deziras,
aŭ se ili ne havas <em>ĉion</em>, kion la aliaj havas, ili havas <em>nenion</em>,
mankas al ili tio, kio estus esenca.</p>

<p class="p">– Estas vere. Por eta infano, la neo de <em>ĉio</em> estas <em>nenio</em>,
dum por plenkreskula menso, la neo de <em>ĉio</em> estas <em>io</em>.</p>

<p>– Estu kiel ajn, tion mi sentis en mi, grandparte dank'
al vi. Kion mi ne havis, tion mi volis ŝteli de la aliaj. Mi ne
diras, ke oni ĉiam agas tiumaniere, sed malbono estas en ni.
Ekzemple, oni ne sentas sin amata, kaj oni provas ricevi
amon ĉantaĝe. Estas malbone, ĉar oni devigas, trudas kaj
trompas, sed tio, kion oni ricevas, ne estas amo, estas ia
pseŭdoamo.</p>

<p class="p">– Mi devas agnoski, ke, se konsideri, ke vi deliras, vi
tamen rezonas tute mature. Mi admiras la efikecon de mia
terapio!</p>

<p>– Vi ridas, kaj mi kun vi, sed mi neniam sufiĉe dankos
vin. Vi ege-ege helpis min. Ni konsistigis rimarkindan ski<!--
-->pon, vi kaj mi, por eltiri min el psika mizero. Ĉiaokaze, ŝajnas
al mi, ke mi povus babili pri tiaj aferoj senhalte dum jarcentoj
konstante trovante novajn ekzemplojn. Kiom da homoj obse<!--
-->das la penso, ke ili maljuniĝas, la konstato, ke ilia forto mal<!--
-->pliiĝas, ke ilia beleco senbriliĝas, ke iliaj muskoloj perdas
sian tonion aŭ iliaj haroj sian brilon! Estas la timo perdi. La
timo morti apartenas al la sama sfero, ĉu ne? Sed ankaŭ la
timo malriĉi, la timo esti malbone konsiderata. Ek de kiam
mi malkovris tiun alian mondon, tiujn timojn mi konstatas
ĉiupaŝe, ĉe multegaj homoj.</p>

<!-- paĝo 42 -->

<p class="p">– Vi pravas. La timo perdi okupas enorman spacon
en la afekcia vivo de multegaj homoj. Kaj ankaŭ la timo esti
perdita, forlasita. Iuj eĉ klarigas religion kaj mistikajn sper<!--
-->tojn per tiuj perdoj. Time, ke oni vidos sian fundan solecon
fronte, oni imagas por si spiritajn kunulojn el alia mondo.
Oni konstruas por si image tutan paralelan universon, kiu
plenigas la vakuon, la mankon de signifo kaj de kunuloj.
Estas defendmeĥanismo kontraŭ angoro.</p>

<p>– Kaj vi, mia kompatinda eta psiĉjo, por superi vian
angoron, imagas vin supera estulo, vi rigardas min de alte
konsolante vin el via ena malpleno per la ideo, ke vi estas tro
inteligenta por esti trompata per tiuj mitoj, ke vi havas la
kuraĝon alfronti vian solecon, kaj ke vi disponas ampleksan
moralan forton, kiu ebligas akcepti la absurdecon de la vivo...
Sanon al vi! Sed mi preferas mian lokon al la via!</p>

<!-- paĝo 43 -->

<h2>Sesa kunsido<br/>
La Fonto</h2>

<p>– Oj! Kio okazis? Kial tiu aĉa apogseĝo? La antaŭa pli
plaĉis al mi, ĝi estis ege komforta.</p>

<p class="p">– Necesas, ke mi aĉetu novan, sed minuton mi ne
disponas: la multaj personoj, kiuj venas rakonti al mi siajn
turmentojn, ne lasas al mi liberan momenton.</p>

<p>– Kial vi ŝanĝis? Ĉu okazis io al la alia? Ĝi tamen ŝaj<!--
-->nis fortika.</p>

<p class="p">– Konsultis min nova paciento, viro pezanta 180 kilo<!--
-->gramojn. Li estis tre ekscitita, maltrankvila. Li ne ĉesis turni
sin, returni sin, tien, reen, ekstare, reside, konstante farante
larĝajn gestojn... La apogseĝo ne eltenis. En ĉi tiu profesio,
ni havas gravajn respondecojn: mi eĉ ne allasis al mi la
rajton ekridi, kiam ĝi frakasiĝis. Tamen estis vere komike.</p>

<p>– Kompatinda psiĉjo! Kiom da malagrablaĵoj vi devas
elporti! Vi sciu, ankaŭ min zorgigas la ideo, ke eble mi riskas
kaŭzi al vi skuon, kiel tiu ulo al via seĝo. Vi ŝajnigas vin forta,
la homo kun scienca menso, kiu trovas respondon al iu ajn
demando, sed mi vidas, ke kelkaj punktoj el mia rakontado
ŝancelas vin. Estus bedaŭrinde, se via mondpercepto kaj via
bildo pri vi mem disfalus kiel tiu sidilo.</p>

<p class="p">– Ne zorgu pri mi. Mi eble pli fortikas ol vi opinias.
Kion vi ĵus diris, tio estas iom ofenda. Kiel mi povus praktiki
mian profesion, se mi ne kapablus kontraŭstari la agresojn
de miaj pacientoj.</p>

<p>– Pardonu min, psiĉjo. Vi pravas. Ĉiutage reagante al
stranguloj, vi certe faris al vi belan psikan kirason. Tamen ĝi
<!-- paĝo 44 -->
ne havigas plenan protekton. Vi aspektas tiel defendema,
kiam mi parolas al vi pri la alia dimensio. Lastfoje ni parolis
pri la timo perdi. Mi antaŭsentas ion similan en vi ĉiufoje,
kiam ni eliras el la kampo bele katastrita de nia planedo.</p>

<p class="p">– Kion vi nomas mia timo al Dio, tio estus aspekto de
la timo perdi?</p>

<p>– Jes. Kiam oni vidas din, oni perdas la ideon, ke oni
ekzistas per si mem. Oni perceptas sin imagata. Oni konscias,
ke oni estas malpleno, vakuo, truo. Estas neelporteble.</p>

<p class="p">– Truo, ĉu?</p>

<p>– Tion mi foje vidis. En tio, kion vi nomas miaj halu<!--
-->cinoj, nemateriaj aferoj riveliĝas sub materia formo. Mi ne
scias, kiavorte eblas tion priskribi. Kiel en mia unua vojaĝo,
kiam mi vidis la pesilon kun la du teleroj aŭ la vojforkon kun
la du vojetoj. Nu, iunokte, mi vidis min... Aj! Vi diros, ke tio
estas skizofrenia, aŭ psikoza, aŭ io simila... Mi vidis min fon<!--
-->to en fabelo.</p>

<p class="p">– Fonto, ĉu vere? Vi estis aĵo?</p>

<p>– Mi estis fonto en fabelo. Ĉu vi volas, ke la fabelon mi
rakontu?</p>

<p class="p">– Kompreneble. Vi scias, ke viaj imagaĵoj fascinas
min.</p>

<p>– Nu, bone, jen. Sur montoflanko troviĝis tre bela fon<!--
-->to, meze de rokoj, ĉe kiu filikoj, muskoj kaj aliaj belaĵoj kres<!--
-->kis. Ĝi donis akvon malvarman, plej plaĉan al la buŝo, tute
sekure trinkeblan, kaj promenantoj ofte haltis apud ĝi. Dum
sia longa vivo de fonto, ĝi perceptis sin, kun malmodesteco
facile komprenebla, kiel belan, ĉar pentristoj venis por ĝin
<!-- paĝo 45 -->
pentri kaj la promenantoj parolis pri ĝi admire. Aŭ kiel
bonan, ĉar ĝi sensoifigis tiujn, kiuj alvenis lacaj pro la kruta
supreniro, kaj ili pri tio esprimis sin danke. Ĝis la tago,
kiam...</p>

<p class="p">– Kial vi subite haltas?</p>

<p>– Por eksciti vian scivolemon. Ĝis la tago, kiam ĝi
starigis al si demandojn pri si mem. Ĝi demandis al si: Kiu mi
estas? Kio mi estas?</p>

<p class="p">– Hm! Estis fonto kun menso metafizika.</p>

<p>– Vi uzas longajn vortojn, sed ĉiu normala estulo
starigas al si tiujn demandojn iufoje en sia vivo. Komence ĝi
diris al si: mi estas tiu belega kunmeto de rokoj, tero, musko
kaj filikoj. Sed rapide venis reago: ne, tio ne veras, tiuj estas
la monto, ili ne estas mi. Tiam ĝi ekpensis: nu, mi estas tiu
akvo, ĉiam freŝa, kiu sensoifigas disdonante ĝojon. Sed ĝi
devis konfesi, ke ĝi ne sciis, de kie venas tiu akvo, nek kien ĝi
iras, kiam ĝi fariĝis rivereto. Ne, ĝi ne povis konfuzi sin kun
la akvo. Tiam la kompatinda fonto ekkonsciis, kio ĝi estas
reale: truo. Nenio.</p>

<p class="p">– Tio ŝancelis ĝin, ĉu ne?</p>

<p>– Kompreneble. Per tiu skua malkovro, ĝi perdis ĉion.
La tuta bildo, kiun ĝi formis pri si, komplete disrompiĝis. Ĝi
estis nek bela nek bona, nur nulo. Estis neelporteble.</p>

<p class="p">– Deprima, via rakonto!</p>

<p>– Ne. Ĝi havas feliĉan finon. Dank'al mia luma, eterna
amiko. La fonton <em>tiu</em> amis. Di sendis anĝelon subdiri al iu
familio, ke ĝi iru tien por pikniki. La etan grupon ravis la
belega loko, kun tiu akvo muzike elrokiĝanta. Ne ĝenis ĝin,
<!-- paĝo 46 -->
ke la fluo elrokiĝis kun skuaj, spasmaj plorsingultoj, tiel mal<!--
-->feliĉa ĝi estis (sed neniu imagis, ke fonto povas malĝoji, kaj eĉ
la propraj larmoj ne apartenis al ĝi: la akvo, kiu tiel hakate
elverŝiĝis, originis en fora nekonata loko, kaj tio igis ĝin des
pli plorema).</p>

<p>Tiam infano el tiu familio demandis: "Kial estas fonto
tie?" La patro respondis, iom incitite: "Mi ne scias, ĉar estas
truo." Kaj la knabeto diris: "Kial estas truo?" La fonto ne
bezonis atendi respondon, ĝi komprenis. Se ne estus truo, ne
estus fonto. Ĝi certe estis nenio, malpleno, ne-estaĵo, sed pro
tiu nenio estaĵo povis pasi: akvo. Kaj dank' al tiu akvo, kiu
povis pasi nur pro tio, ke la fonto estis nulo da esto, la ŝtonoj
alprenis tiun brilan belecon, musko venis tiel pentrinde ilin
vesti, kaj filikoj prosperis. La tuta beleco kaj boneco, kiun ĝi
manifestis, eblis nur pro tio, ke ĝi estis nenio, vakuo, aper<!--
-->turo. Tiam ĝi komprenis, ke ĝia digno ne konsistis el tio, ke ĝi
havas tion aŭ tion ĉi, aŭ eĉ el la fakto esti tio aŭ ĉi tio, sed el
la kapablo servi kiel pasejo, prezenti neobstaklon, esti la
malo de malhelpo.</p>

<p>Ĝi kredis, ke ĝi perdas ĉion, ĝi fakte ĉion gajnis. Ĝi pli
feliĉis ol antaŭe, ĉar ĝi rezignis la iluzion beli aŭ boni per si
mem, sed ĝi malkovris, ke ĝi amas tiujn rokojn, tiun muskon,
tiujn filikojn kaj tiun akvon, ke plaĉas al ĝi esti la neniejo, pro
kiu ĉio ĉi povas ekzisti kaj esti bona kaj bela. Tiumomente ĝi
sentis sin solidara kun la tuta universo. Aliaj havigis al ĝi
tion, pro kio ĝi estis bela kaj bona. Sed sen ĝia nuleco ili tion
ne povus fari. Tiam ĝi ekamis ilin eĉ pli forte, kaj ĝi sentis, ke
ankaŭ ili amegas ĝin.</p>

<!-- paĝo 47 -->

<p class="p">– Nu, laŭ mi, via fabelo mistrafas. Vi diris antaŭ
nelonge, ke ĉiuj malfeliĉoj de homo radikas en tio, ke ĝi
rezonas infanece, per nur du terminoj, ĉio / nenio. Ĝuste
tion faras via fonto. Komence ĝi kredas, ke ĝi estas ĉio, kaj
poste ĝi konstatas, ke ĝi estas nenio. Ĝi ne eliris el la primi<!--
-->tiva pensmaniero.</p>

<p>– Jes ja, ĝi liberiĝis el ĝi! Ĝi eliris el tiu fuŝa pensado
precize, kiam ĝi komprenis, ke kvankam ĝi estas nenio mate<!--
-->ria, ĝi tamen estas io. Kaj ke ĝi ne bezonas esti io alia ol si
mem, esti io ne sia, por esti fonto. Komence ĝi timis perdi,
kaj sekve tenis sin en vanteco kaj iluzio. Je la unua konsciiĝo,
ĝi spertis panikon kaj renversiĝis al la mala impreso: ĉar
trudiĝis la konstato, ke ĝi devas rezigni la ideon esti ĉio, ĝi
kredis, ke ĝi estas nenio. Ĝia angoro venis de tio, ke ĝi plu
rezonis infanece. Ĝi retrovis sian dignon kaj sian valorsenton,
kiam ĝi komprenis, ke kvankam pasejo ne havas substancon,
konsiston, tamen sencon ĝi havas, sencon, kiu modifas ĉion
ĉirkaŭe kaj kiu bonfaras al multegaj homoj. Miaopinie, tiu<!--
-->momente, ĝi komprenis, ke ĝi estas ne nur io, sed iu.</p>

<!-- paĝo 48 -->

<h2>Sepa kunsido<br/>
Indas lerni naĝi</h2>

<p class="p">– Vi neniam divenus, kio okazis al mi! Mi sonĝis pri
via fonto! Nu, ne estis ekzakte fonto, estis belega fontano aŭ
pli ĝuste tuta serio da fontanoj. Estas fakto, ke, kiam mi
vekiĝis, kun la impreso pri la sonĝo ankoraŭ tre forta mia<!--
-->mense, mi tuj pensis pri via fabelo. Komprenu, mi estis la
Reĝo de Francio...</p>

<p>– Estas interese havi ekrigardon al sonĝo de psikfak<!--
-->ulo! Haha! Vi do havigas al vi plezurojn reĝajn dumdorme!
Mirinde!</p>

<p class="p">– Ke mi diras ĝin al vi tiel simple, tio montras, kiom
mi fidas vin. Estas vere, mi estis la reĝo, kaj mi estis
devigita rezigni la reĝecon. Mi perdis ĉion, inkluzive de mia
palaco kaj ĝiaj fontanoj. Mi furiozis, sed miaj malamikoj
estis ege pli fortaj ol mi. Mi povis fari nenion por konservi
miajn titolon kaj havaĵojn. Ĉar via rakonto temis pri la timo
perdi, mi tuj vidis rilaton kun ĝi. Kia malplaĉa sento! La
impreso pri manko, pri malpleno, fine de la sonĝo, estis
terura.</p>

<p>– Ĝuste ĉar estas malfacile sperti tion, ni homoj faras
ĉion eblan por kaŝi al ni nian fundan malplenon. Ĉu vi ne
trovas impresa la sumon da energio, kiun homoj investas en
akiron de objektoj, mono, statuso, plezuro, forto, beleco, po<!--
-->tenco? Ĉio ĉi tre similas senesperan strebadon por meti ple<!--
-->non tien, kie oni timas malkovri vakuon. La tuta vivo de tiuj
homoj estas krio: "Mi ekzistas!", "Mi estas!", "Mi estas iu!",
kun ĉiuj variantoj: "Mi estas viro!", "Mi estas belulino!", "Mi
estas potenca!", &quot;Mi estas supera!, "Mi estas malfeliĉa!".</p>

<!-- paĝo 49 -->

<p class="p">– Nu, tio ne aplikiĝas al la sennombraj individuoj,
kiuj havigas al si malvastan vivon rutinan provante travivi
kiel eble malplej da nekutimaj aferoj, kaj igi sin nerimark<!--
-->ataj.</p>

<p>– Miaopinie, estas la samo, kvankam estas la malo. Mi
volas diri: estas la kontraŭa flanko de la sama afero. La su<!--
-->perregantoj timas malkovri, ke ilia potenco estas pure iluzia.
Strebante al povo, mono, titoloj ili provas sekurigi sin kon<!--
-->traŭ la malpleno, kiu ili estas, fundfunde. En la regatoj, la
malpleno, kiu angorigas, estas ĉio nekonata, nesekura, la ebla
ŝanĝo, kiu perdigos la komforton senti sin en perfekte konata
medio, kaj sekve la trankvilecon. Ili kontentiĝas per malpli
fortaj ĝuoj kaj vivas sen ambicio por gardi sian vivon protekt<!--
-->ita kontraŭ ĉia danĝero, kontraŭ la risko perdi siajn etajn
sekurigajn havaĵojn, aŭ siajn ideojn.</p>

<p class="p">– Ne ĉiuj homoj estas tiaj!</p>

<p>– Mi esperas, ke tia estas neniu. La timo perdi, la timo
ekvidi la eternan lumulon, kiun mi renkontas tie transe, kaj
pro tiu lumo vidi sin nula, nula/nuda, estas nur unu aspekto.
Mi supozas, ke ĉiu homo iom malfermas la pordon, iom
akceptas la propran malgrandecon, la propran neniomon, aŭ
la fakton, ke li aŭ ŝi apogas sin sur iu alia. Estas unu el la
aferoj, kiuj okulfrapis min dum miaj "vojaĝoj". Mi vidis, ke
ĉiu homo estas multe pli bona ol li/ŝi opinias aŭ – koncerne
tiujn, kiuj kredas sin perfektaj – ol oni opinias pri ili. Ne
estas la kulpo de nia samplanedanoj, se ili rezonas kiel etaj
infanoj. Tio ja estis ilia deirpunkto en la vivo. Oni ĉiam estas
stampita de sia origino. Krome, tio, kion ili vidas ĉirkaŭ si, ne
helpas ilin superi la timon perdi.</p>

<!-- paĝo 50 -->

<p class="p">– Vi kredas, ke oni povas superi ĝin, ĉu vere?</p>

<p>– Jes ja. Kiam oni komprenas, ke oni povas ellasi la
iluziaĵojn tamen restante stabila. Vi scias pri tio, psiĉjo. Pri
tio min atentigis vi. Ĉu vi memoras? Vi diris al mi, ke terapio
estas sinsekvo de rezignoj je falsaĵoj, por pli kaj pli proksim<!--
-->iĝi al la realo. Vi klarigis al mi, ke tio postulas kuraĝon, ĉar
oni devas senigi sin je sekurigaj iluzioj, komfortaj, agrablaj,
por akcepti realaĵojn unuavide frustrajn. Vi emfazis, ke ĉiu
kresko neprigas perdon. Se ranido ne perdas sian voston, ĝi
ne fariĝas rano; se floro ne perdas siajn petalojn, ĝi ne fariĝas
frukto; se bubo ne perdas sian knaban voĉon, ĝi ne fariĝas
viro. Estas io malĝoja en ĉiuj ĉi perdoj, sed eviti ilin ne eblas,
kaj kiam oni transpaŝis kaj retroviĝas sur la alia flanko, oni
sentas sin pli bone, ĉar tia estis nia nekonscia celo: kreski.</p>

<p class="p">– Vi pravas, mi diris al vi tion ree kaj ree, kun pli da
detaloj. Mi memoras, ke mi prenis kiel ekzemplon la fakton
lerni naĝi. Sed oni povus diri la samon pri paŝado aŭ bicikl<!--
-->ado. Tamen miaopinie la ekzemplo pri naĝado estas aparte
bona. La piedoj ja tuŝas la fundon, kaj necesas ordoni al ili
ĝin forlasi por apogi sin sur io, al kio plene mankas solideco,
stabileco, fortikeco. Oni devas fidi la akvon, spite al ties
aspekto, spite al tio, ke, kiam oni apogas la manon sur ĝi, ĝi
tiun ne subtenas. Necesas koncentri sian kuraĝon por fari la
eksperimenton kaj malkovri, ke, se oni ekkuŝas sur tiu mol<!--
-->aĵo, kiu aspektas plej cedeme, kaj se oni faras kelkajn mo<!--
-->vojn, oni flosas. Oni imagas, ke oni perdos stabilecon, sekur<!--
-->econ; fakte oni ricevas novan: oni aldonas al stabileco
surtera stabilecon surakvan; oni plivastigis sian agadkam<!--
-->pon, kaj do sian liberecan zonon. Sed oni sukcesas nur, se
oni delasas, se oni rezignas teni la piedojn sur firma tero,
<!-- paĝo 51 -->
tiel sekuriga. Tion faris la fonto en via fabelo. Ĝi ellasis la
iluziojn pri si, sed por apogi sin sur aliaj elementoj.</p>

<p>– Ekzakte. Akceptante ne esti per si mem, ĝi povis
ami. Ami la akvon, kiu pasas tra ĝi, ami la muskon kaj ŝto<!--
-->nojn, ami la homojn, kiujn ĝi sensoifigas. Ĉu vi konas la es<!--
-->primon "ago de fido"?</p>

<p class="p">– Kompreneble, mi estas kulturita homo!</p>

<p>– Pardonu, sed tiel multaj el tiuj konceptoj estas frem<!--
-->daj al vi! Kiam vi ĉesas teni vin sur la piedoj por apogi vian
korpon sur akvo, aŭ kiam vi unuafoje ekmoviĝas sur biciklo
tute sola, vi forlasas viajn sekurigilojn, ĉar vi fidas, eĉ se vi ne
scias precize, kion vi fidas: estas veto pri venko de la bono.
Tion oni nomas ago de fido: investo en fidon. Sen ĝi oni ne
atingas la paradizajn zonojn, pri kiuj vi volas, ke mi raportu.
Estas venko super timo.</p>

<p class="p">– Min amuzas vidi, kiel vi revortigas per religiaj ter<!--
-->minoj ĉiajn aferojn, kiuj kuŝas baze de mia profesia prakti<!--
-->ko. Sed ni parolas pri ili malsamvorte. Mi neniam uzis la
esprimon "ago de fido", sed kion vi ĵus diris, tion mi ne ĉesas
instrui al miaj pacientoj.</p>

<p>– Hoho! Se psikisto kaj halucinulo vidas la aferojn sa<!--
-->me, ilia vido devas esti ĝusta.</p>

<!-- paĝo 52 -->

<h2>Oka kunsido<br/>
Ĉiam pli, ĉiam pli, ĉiam pli</h2>

<p>– Saluton, psiĉjo. Vi mienas bonfarte hodiaŭ, plaĉas al
mi vidi vin tia: serena, senstreĉa, kun surfrunte simpla stam<!--
-->po de pripensado.</p>

<p class="p">– Vi pravas. Mi estis pripensanta, atendante vin. Ni
foje parolis pri la serĉo al tuteco, al plio... Ĉu vi povus reveni
al tiu temo? Ĝi aparte interesas min.</p>

<p>– Ŝajnas al mi, ke tio estas la strebo de ĉiu homo ĉiu<!--
-->momente, eĉ se li aŭ ŝi tion ne konscias. Kaj, feliĉe, homo
estas eterna.</p>

<p class="p">– Eterna? Kiel vi povas tion diri? Iutage ni mortos!
Estas eĉ la sola afero, pri kiu ni estas absolute certaj.</p>

<p>– Se vi dubas, ke vi vivos eterne, tio estas via proble<!--
-->mo, tio havas neniun rilaton kun la realo. Sed ni respektu la
regulojn de nia ludo, mi petas. Vi deziras, ke mi rakontu, kio
prezentiĝis al mi en la alia dimensio. Nu, mi raportas al vi,
kion mi travivis. Vi estas libera kredi aŭ ne kredi. Kiel mi jam
diris, laŭ mi, mortas nur nia korpo, ne ni. La mondo, en kiu
mi promenis tiun eksterordinaran nokton, kiam mi spertis la
kulminon de malamo, ne estis nia Tero, estis aliloke, ekster
nia tempo. Kaj tamen ĝi estis pli reala, kaj plu estas pli reala,
ol via kabineto ĉi tie. Tie ĉi, kiam mi ĉirkaŭrigardas, mi povas
diri al mi, ke eble mi sonĝas, ĉefe kiam mi rigardas tiun mir<!--
-->indan pentraĵon kun la plenluno kaj la domoj tiel bele
lumantaj de interne. Sed dum tiu travivaĵo, la certeco, ke mi
estas meze de plej reala realo, superis ĉiujn certecojn de mia
vivo. Mi estas certa, ke en tia mondo ni vekiĝas postmorte.
<!-- paĝo 53 -->
Mi ne dubas pri tio, ĉar mi tie renkontis personojn, kiujn mi
konis surtere, sed kiuj jam delonge mortis. Kaj mi ne dubas,
ke tiu mondo estas eterna. Tio estas granda feliĉo, ĉar ni be<!--
-->zonas eternecon por fari tion, kion ni volas fari.</p>

<p class="p">– Kion do ni volas fari, kio postulas tiom da tempo?</p>

<p>– Imagu, ke vi volas skribi la plej longan nomon, kiun
eblas imagi. Eĉ kun via limigita intelekto – vidu, mi estas
ĝentila, mi ne diras "malvasta" – vi povas facile kompreni, ke
tio postulas eternecon, ĉar al ĉiu litero de tiu gigantega nomo
vi ĉiam povas aldoni unu literon: estas tasko senfina. Same se
vi starigas demandon kiel: kiom da kalkuloj ekzistas, kies re<!--
-->zulto estas 72. Vi trovos senliman nombron da tiaj: 8 x 9; 70
+ 2; 84 – 12; 222.222.222.222 – 222.222.222.150, ktp.</p>

<p class="p">– Mi ne vidas la rilaton inter tiuj cerbumaĵoj kaj tio,
kion, laŭ vi, ni volas fari.</p>

<p>– Kion ni serĉas, senscie, tio estas rilato, kiu nin pli
kaj pli, plu kaj plu kontentigu. Vi foje enamiĝis, ĉu ne? Se jes,
vi spertis la komencon de la afero. Se okazis al vi, kiel al mi,
je la unua renkonto vi havis ĝeneralan impreson, ke la perso<!--
-->no estas ege simpatia, ke ŝi vere plaĉas al vi. Je la dua ren<!--
-->konto, vi malkovris iun kvaliton, iun kroman belecon, kiun vi
unuafoje ne perceptis. Kaj tiel plu de renkonto al renkonto:
ne nur ŝi estas tia kaj tia ĉi, ne nur ŝi havas tion kaj ĉi tion,
sed krome ŝi kapablas fari tion, kaj tion kaj tion alian...</p>

<p class="p">– Sed sentiĝas ankaŭ: "Ŝi havas tiun manion" aŭ
"Kiel eblas, ke ŝi ne kapablas fari tion kaj tion?"...</p>

<p>– Sed se vi vere estis kaptita de amo, tion vi rimarkas
nur komence, kaj la impreso ne daŭras, vi ĉesas atribui
<!-- paĝo 54 -->
gravecon al tiuj detaloj, vi eĉ fine trovas en ili ĉarmon. Kion
mi vidis tie transe, tio estas, ke eterneco konsistas en tiu
sinsekvo de malkovroj en la rilato kun di, kaj tute forestas
malplaĉaj detaloj. Mi provu klarigi, kiel la afero disvolviĝis
miakaze. Iutage mi malkovris, ke male al tre disvastigita opi<!--
-->nio, la eternulo estas bona: bonkora, bonintenca, bonfara.
Estis granda donaco al mi, ĉar la plimulto el la homoj tion
malkovras nur sur la alia bordo.</p>

<p class="p">– La alia bordo, de kio?</p>

<p>– La alia bordo de la rivero inter vivo kaj morto, se mi
rajtas tiel metafori. Alivorte trans la morto. Mi rimarkis, ke di
havas al mi plenplenon da respekto, da admiro, da konsidero,
da indulgo, da kapablo kunvibri kaj ĝisfunde kompreni. Ne
ĉar mi estas iu speciala, simple ĉar mi estas homo, ĉar mi
estas animo. Kiam di montras sin tia, oni sentas sin bonven<!--
-->igita, akceptita, amata, rekonata kun sia tuta valoro (kiun
homoj ne vidas, kiun ni mem ne vidas). Ek de la momento,
kiam tio okazis, estas multaj ŝancoj, por ke la procezo plu
daŭru senfine. Kompreneble, komence mi ofte, eĉ tre ofte,
trapasis periodojn de dubo, de kontaktoperdo, de impreso, ke
mi eraris, ke ĉio ĉi estis nur iluzio...</p>

<p class="p">– Halucino.</p>

<p>– ... sed tio ne tre longe daŭris, tiu sento laŭgrade
malpliiĝis, kaj laŭ ofteco kaj laŭ forteco. Des pli ĉar mi devis
alkutimiĝi al la fizika ŝanĝo, kiu okazis dum mia unua vojaĝo
al la lummondo, al la fakto, ke miaj ventrodoloroj komplete
malaperis. Post tiu unua travivaĵo, post tiuj jarmiloj da mal<!--
-->amo, sekvataj de jarmiloj da paradizo, kaj poste de stranga
reveno en mian korpon kuŝantan sur la lito, mi estis elĉerp<!--
[paĝo 55]
-->ita, lacega je grado, kiun imagi vi neniam sukcesos. Tian lac<!--
-->econ mi neniam spertis, nek antaŭe nek poste. Sed la ventro
ne plu doloris. La doloro estis tute for.</p>

<p class="p">– Ĝi neniam revenis, ĉu?</p>

<p>– Neniam. Eble mi eraras, sed mia impreso estas, ke
tiu doloro ne plu necesis: ĝi estis finludinta sian rolon, kiu es<!--
-->tis konduki min tiumonden. Estu kiel ajn, se mi bone kom<!--
-->prenis, kion mi tie supre perceptis, tiu laŭgrada malkovro de
la boneco de mia amiko estas eko de tio, kio plu kontinuas
dum la tuta eterneco, alivorte senfine.</p>

<p class="p">– Sed ĉu eterneco ne estas ekster tempo? Kiel io po<!--
-->vas daŭri plu, kaj situi ekster tempo?</p>

<p>– Ĉu vi volas scii, kial vi eble neniam komprenos ion
ajn el tio, kion mi spertis, kvankam, se kredi vin, mia sperto
vin interesas, pli: fascinas? Ĉar vi estas tro logika. Mi ne
povas respondi komplikajn demandojn tiaspecajn. Mia sento
estas, ke vi konfuzas "ekster la tera tempo" kun "en senmova
momento", "en fiksa kiamo", en kiu la fluo de l' tempo frost<!--
-->iĝis, kaj nenio plu okazas. "Foresto de tera tempo" ne signifas
"foresto de daŭro". Se juĝi laŭ tio, kion mi vidis tie transe,
eterneco estas vivo, kaj vivo estas moviĝo, ŝanĝiĝo, rilatoj
evoluantaj, varieco, progresado. Estas ege komplike klarigi,
kion mi tie spertas. Multajn aferojn mi vidas tute klare, mi
perfekte memoras, sed mi ne trovas la vortojn por priskribi
ilin. Mi timas, ke la vortoj simple ne ekzistas. Eble via scienca
esploro pri mi estas destinita al fiasko pro tiu manko. Mi
diru, ke eterneco, estas kvazaŭ je ĉiu ĉenero de senfina ĉeno
vi malkovrus, ke di estas ankoraŭ pli... ol vi antaŭe kredis.</p>

<p class="p">– Pli kia?</p>

<!-- paĝo 56 -->

<p>– Ĝuste post tiun vorton "pli" vi povas meti iujn ajn
kvalitojn, kiujn vi povas koncepti, kondiĉe, ke ili esprimu ag<!--
-->manierojn, kiuj bonefikas al aliuloj: <em>tiu</em> estas eĉ pli bonkora,
eĉ pli komprenema, eĉ pli amuza, eĉ pli korinklinita al vi kaj
al ĉiuj, eĉ pli bela, eĉ pli forta, eĉ pli ema neniam perforti, eĉ
pli ĝoja, eĉ pli renoviganta, eĉ pli artisto, eĉ pli respektema...
Eterneco estas konstanta raviĝo, ĉar vi malkovras, ke di estas
ĉiam pli mirinda kaj admirinda, ĉiurilate, ol vi vidis din je la
antaŭa minuto. Kaj kio veras pri <em>tiu</em>, tio veras ankaŭ pri la
aliaj estaĵoj en la kreaĵaro, pri diaj verkoj aŭ faroj, pri la per<!--
-->sonoj, kiuj loĝas en ĉiuj mondoj, eĉ se ĉiu el tiuj estuloj pre<!--
-->zentas unikan formulon de mankoj, kiuj faras ties ĉarmon kaj
individuecon, eĉ se, dum limigita daŭro, praktike nulo rilate
al eterno – dum la daŭro de vivo sur planedo – tiuj mankoj
estis kaŭzo de suferoj kaj abomenaĵoj.</p>

<p class="p">– Limigita daŭro! Facilas tiel paroli, sed ŝokas! Se
temas pri jaroj kaj jaroj da terura, neelportebla suferado...</p>

<p>– Mi komprenas vian reagon, sed bonvolu alĝustigi
vian rigardon al la realo. Kiam vi estis etulo, iutage, tute cer<!--
-->te, vi falis, vi skrapvundis vian haŭton kaj tio doloris al vi. Tuj
vi hurlis, via tuta atento estis koncentrita al via doloro, vi
estis nur doloro, eble ankaŭ angoro, ĉar vi vidis la ŝiritan
haŭton kaj la sangon fluantan, kaj vi timis, ke post momento,
da sango restos plu neniom. Vi trovis tion stranga, vi ne konis
vian genuon kun tia aspekto, vi subite alfrontis ion nekon<!--
-->atan kaj timigan. Estis terura sufero. Sed hodiaŭ tiun mo<!--
-->menton vi eĉ ne plu memoras. Rilate al la tuto de via vivo,
tiuj malmultaj minutoj, kiam via estaĵo estis cent-elcente en
abomenaj doloro kaj angoro, plu apenaŭ, aŭ tute ne, ekzistas.
Vi scias...</p>

<!-- paĝo 57 -->

<p class="p">– Kial vi interrompas vin?</p>

<p>– Ĉar mi hontas, ĉar mi timas, ke vi mokos min, tiel
infaneca aperos al vi tio, kion mi tuj diros. Sed mi promesis,
ke mi estos kiel eble plej honesta, mi do ekdiru. Ofte la aferoj
estas montrataj al mi sub formo de bildoj, kvazaŭ sonĝaj
bildoj, kaj kelkfoje tiuj bildoj estas simplegaj. Cetere, la vorto
"bildo" ne estas ĝusta. Estas samtempe bildoj kaj nebildoj,
kiel estis pri la pesilo, la vojforko, la fonto. Imagu parfum<!--
-->fabrikon, kiu posedas milojn da hektaroj da rozĝardenoj. Ĉiuj
rozoj estas perfektaj. Nur unu estas iomete difektita. Tiun
damaĝitan rozon meze de milionoj da floroj senmankaj vi
certe ne rimarkos. Nu, eterneco estas miliardoble kaj miliard<!--
-->oble kaj miliardoble pli ol eta vivo de 70 aŭ 100 jaroj. La
sufermomentoj, eĉ plej naŭzaj, eĉ plej forpuŝaj de ĉi tiu vivo,
kompare kun tiu senfineco, estas treege malpli ol la ununura
difektita rozo en la vastega kampo de la parfumisto.</p>

<p class="p">– Mi konfesu, ke viaj halucinoj povas esti belaj.</p>

<p>– Mian luman eternan kamaradon ni do laŭgrade
malkovras. Mirinde estas, ke ĉiu malkovro aldonas nuancojn,
absolute senfine. Se, je ĉiu momento, vi malkovrus, ke di
estas pli potenca, kaj eĉ pli potenca, kaj ankoraŭ pli potenca,
di finfine fariĝus terura. Sed kion vi malkovras, tio estas, ke
di estas efektive multe pli potenca ol vi imagis, sed ankaŭ
multe pli respektema. Strange impresas, kiam vi vidas poten<!--
-->con integritan kun respekto al aliula libereco! Ĝi tiam pres<!--
-->kaŭ similas malpotencon. Ĉi-planede, homoj imagas Dion
kiel superpotencan, kaj, rezulte, maljustan, sadisman, aŭ
malesperige malfortan, fakte neekzistantan. Sed en miaj ĉie<!--
-->laj promenoj – mi ne scias kiel tion klarigi al vi – mi sam<!--
[paĝo 58]
-->tempe vidas la du aspektojn. Similas al la impreso, kiun oni
ricevas kontemplante ĉielarkon. Oni samtempe vidas la mil<!--
-->don de la verdo, la brilon de la flavo, la forton de la ruĝo, la
trankvilon de la bluo: la koloroj ne kontraŭdiras unu la alian,
ili kompletigas sin reciproke, ili harmonias inter si.</p>

<p>Kiel diable mi povus transdoni al vi, kion mi vidis?
Ĉiam regas ekvilibro, kunordiĝo, io, kio faras, ke kontrastoj
restas si mem, do kontrastaj, ĉiam malaj, treege diferencaj,
tamen sukcesante ne kontraŭstari unu al la alia. Mildeco,
amo, respekto, plena kaj definitiva rezigno je perforto plekt<!--
-->iĝas kun potenco kaj faras el tiu ion simpatian, kion oni mal<!--
-->lerte povus esprimi per frazoj kiel: "Di amas, kaj dia amo es<!--
-->tas pli forta ol io ajn" aŭ "Di fortas, sed dia forto estas ample<!--
-->na". Se estus forto sen mildeco, la impreso estus pri iu terura.
Se estus mildeco sen forto, ĉiam pli kaj pli da mildeco, ĝi
finfine iĝus senspina, siropeca. Feliĉe di rivelas tiujn kvali<!--
-->tojn en grado ĉiumomente pli alta ol tio, kion oni atendis.
Tial ke, krome, tiuj ecoj manifestiĝas per senfino da kreadoj
kaj kreaĵoj, inter kiuj rolas vi, kaj ankaŭ mi, kaj same ĉiuj
aliaj, ni vere bezonas eternecon por ĉion malkovri. Se diri
nenion pri alia fakto, kiun mi vidis, nome, ke eblas havi
intertempojn da ripozo, por asimili, kion oni malkovris, aŭ
ĝui la plezuron nenion fari dum unu aŭ du jarcentoj. Sed...
kia zorgiga mieno! Kio okazas al vi? Ĉu vi sentas vin ne bone?</p>

<p class="p">– Nu, mi sentas min kiel boksisto surtapiŝe, stuporig<!--
-->ita. Ŝajnas, ke mia menso ne sukcesas asimili, kion vi ĵus
diris. Je tio mi tute ne kredas, sed nur por mense sekvi vin,
por imagi... tiujn miliardojn kaj miliardojn da universoj, da
kreadoj, da kreaĵaroj, tiujn jarmilojn, tiujn miliardojn kaj
miliardojn da daŭradoj, kiuj, kiom ajn enormaj, tamen ĉiam
<!-- paĝo 59 -->
estas neniom kompare kun eterneco, estas tro multe por mia
eta kapo, mi ne elportas, mi estas saturita. Feliĉe, ke ni
decidis, ke niaj renkontoj estos mallongaj!</p>

<!-- paĝo 60 -->

<h2>Naŭa kunsido<br/>
De manifestacio al manifestiĝo</h2>

<p>– Bonvolu senkulpigi min pri la malfruo. La trafiko
estis komplete blokita. Mi tute forgesis pri la manifestacio
organizita de la sindikatoj. Se mi memorus pri ĝi, mi elektus
alian vojon. Mi stulte enŝovis min en stratoŝtopon, kiel
multaj aliaj aŭtoj. Mi simpatias al tiuj laboristoj, komprenas
iliajn postulojn, sed mi konfesas, ke mia humoro fariĝis aĉa,
kaj mi ne ĉesis grumbli, dum la tempo pasis kaj mia aŭto
staris tie, senmovigita. Tiuj manifestac...</p>

<p class="p">– Manifesti!</p>

<p>– Pardonu, mi ne komprenas, kion vi...?</p>

<p class="p">– Senkulpigu, ke mi interrompis vin. Jam tri tagojn
mi turmentas mian cerbon por retrovi tiun vorton. Estas la
temo, pri kiu mi deziris, ke vi parolu. Antaŭ kelkaj tagoj vi
diris, ke la kreaĵaro, aŭ la homoj, mi ne plu scias, manifes<!--
-->tas la eternulon vian amikon. Tiu vorto trafis ion en mia
menso, tiel ke ĝi elstaris, kvankam mi ne komprenas, kial.
Mi promesis al mi, ke mi petos vin pritrakti tiun temon, kaj
poste mi forgesis ĝin. Min agacis ne plu retrovi ĝin. Feliĉe
via malfruo pro manifestacio ĝin relumigis. Hazardo fojfoje
utile agas.</p>

<p>– Ĉu estas hazardo? Laŭ mia mondkoncepto povus
esti anĝelo, kiu uzis tiun rimedon por retrovigi al vi, kion vi
deziris demandi.</p>

<p class="p">– Atentu! Odoras je paranojo la emo ĉion klarigi per
ies volo, sed ni ne diskutu pri tio nun. Ĉu vi bonvolos diri,
<!-- paĝo 61 -->
kion vi vidis en tiu alia mondo koncerne aferojn aŭ homojn
kiel manifestaĵojn de la Supera Potenco?</p>

<p>– Momenton! Mi neniam parolis pri Supera Potenco,
ĉefe kun la grandliteroj aŭdeblaj en via tono. Tiu esprimo
plene mistrafas. Al mia amiko ne plaĉas, ke oni vidu din
potenca, eĉ se tia di tamen estas. Di havas ian pudoron pri sia
potenco. Kaj sian povegon di apenaŭ uzas. Pri potenco inte<!--
-->resiĝas homoj, ili nomas mian kamaradon ĉiopova, verŝajne
por kompensi la propran senton pri terura senpoveco.</p>

<p class="p">– Estas normala psikologia meĥanismo. Kiam oni ne
povas rekte ĝui ion deziratan, oni provas ĝin kontakti pere
de peraĵo. Eta malforta senriĉa sinjorino, kiu neniam estos
princino, legas magazinojn, en kiuj ŝi legas pri la princo de
Monako, pri la sultano de Brunejo aŭ pri tiu aŭ alia memb<!--
-->ro de la brita kortego. Kontemplante iliajn fotojn, ŝi sentas,
kvazaŭ ŝi iel partoprenus en ilia vivo. Verŝajne iuj homoj
direktas siajn pensojn al iu ĉiopova dio por nutri en si la
senton, ke ili partoprenas en ties potenco, kio kompensas
ilian teruran mankon de povo, tiel malfacile akcepteblan.
Sed ni devojiĝis. Mi petis vin tuŝi la temon de nia mondo kiel
manifestiĝo.</p>

<p>– Mi volonte provos, sed ne estas facile. Tamen mi
tion vidis, kaj la afero aspektis plej simple. Mi diru jenon: se
neniu el ni estus fermita al la eternulo, ni ĉiuj plene mani<!--
-->festus din...</p>

<p class="p">– Ni ĉiuj estus belaj kaj lumaj, ĉu tiel?</p>

<p>– Ne nepre, almenaŭ laŭ la homaj kriterioj pri beleco.
Ekzistaj estuloj tre bonaj, tre puraj, tre profunde homaj, kiuj
ne havas regulajn trajtojn, nek glorbrilan korpon, kiuj eĉ po<!--
[paĝo 62]
-->vas esti malbelaj, sed kies rigardo, vizaĝo, sinteno elradias
kvazaŭ lumon. Tiaj estas ekzemple kelkaj maljunuloj kun
dense sulkita vizaĝo. Ili estas homoj, kiuj manifestas la etern<!--
-->ulon. Sed ankaŭ spirhaltige bela junulino manifestas din. Mia
paradiza amiko havas senfinon da aspektoj, kiuj estas mani<!--
-->festataj de aŭ per la kreaĵoj. Ankaŭ bela sunsubiro manifestas
din.</p>

<p class="p">– Sunsubiro ne ekzistas kiel io objektiva. Estas ŝanca
kunmeto de fizikaj fenomenoj...</p>

<p>–... kiun ni perceptas kiel belan. Mi agnoskas, ke la
beleco kuŝas ne en la aĵo, nur en nia kapo, aŭ en nia koro.
Sed tamen ĝi ekzistas tiunivele. <em>Tiu</em> organizas en harmonian
vidaĵon aferojn, kiuj, en la realo, estas sendependaj unu de la
alia, kaj kiuj, cetere, rigardate el alia angulo povas havi ne<!--
-->niun belecon. Matterhorn vidata el Zermatt elstaras kiel uni<!--
-->ke belega. Sed vidate el Chandolin, la sama monto aspektas
plej banale, oni eĉ ne rekonas ĝin. Antaŭ mirinda panoramo,
kiam nin kaptas sento de raviĝo, la kaŭzo estas, ke la pejzaĝo
manifestas din. Foje mi havis impulson legi el la Biblio. Ne
longe mi legis, sed je la komenco estas io, kio frapis mian
atenton. Ĉiufoje kiam io ĵus estis kreita, la teksto diras: "Kaj
Dio vidis, ke ĝi estas bona". Jen kio okazas, kiam nin ravas
pejzaĝo. Ni vibras kun di, ni kuniĝas kun di, kiu, ie funde de
nia animo, estas diranta al si: "Kiel bele!". Tie radikas la sen<!--
-->to iĝi pli, ampleksiĝi, ke la brusto iel vastiĝas. Kaj kiam oni
vidas tiajn belojn, oni sentas emon kundividi la admiron kun
la apudaj personoj, precipe se oni amas ilin. Ĉu vi ne kredas,
ke en tiu emo plurpersone partopreni en komuna entuzias<!--
-->mo, same kiel en la vidaĵo mem, troviĝas di?</p>

<!-- paĝo 63 -->

<p class="p">– Ba! Kaj la sadistoj, kaj la krimuloj, kaj Hitler, ĉu ili
manifestas vian adoraton?</p>

<p>– Eble. Negative, kave. Ili manifestas, kio okazas,
kiam dia manifestado estas blokita. Ili estas la ekrano. Vi me<!--
-->moras, kion ni foje diris: Satano, la malamiko, la trompisto-<!--
-->akuzisto, estas <em>Diablo</em>, t.e. bloko, ŝtopo, obstaklo al paso.</p>

<p class="p">– Kaj kio pri mi? Ĉu mi manifestas lin?</p>

<p>– Ĉiam memcentra, ĉu ne, psiĉjo? Se mi bone vidis,
kiel ĉiu homo, kaj laŭ unika proporcio, vi manifestas din kaj
malhelpas ties manifestiĝon. Via korvarmo, via bonvolemo,
via fajna intelekto, via saĝeco, via respketo al ĉiuj, ĉio ĉi, kio
vin karakterizas, manifestas din. Ankaŭ via skeptikeco: ĝi
manifestas la fakton, ke di ne trudas sin, evidenti ne estus
respekte, tial di ne estas evidenta. Kiel aero. Sen aero ni ne
povus vivi, sed ĝi ne estas videbla, evidenta. Via skeptikeco
manifestas, ke di respektas vian liberecon. Sed kiam vi agas
en maniero, en kiu mankas konsidero al paciento, al via edz<!--
-->ino, al mi, al iu ajn – alivorte, kiam vi diras ion, kio kaŭzas
malbonon, senutile vundas, aŭ havas detruajn sekvojn – vi
malhelpas, ke di pasu.</p>

<p class="p">– Eĉ se tion mi faras neintence, ĉu?</p>

<p>– Eĉ se tion vi faras neintence.</p>

<p class="p">– Tiam mi ne respondecas!</p>

<p>– Pri tio mi ne scias. Eble vi ne estas kulpa, sed
respondecas. Okazas, ke oni faras ion morale neriproĉindan,
sed tamen devas respondi pri la sekvoj de la ago. Se vi ekha<!--
-->vis teruran kramfon, kiu igis vin fari fuŝmovon en aŭto, tiel
<!-- paĝo 64 -->
ke vi difektis la veturilon de iu alia, ne estis en vi volo mal<!--
-->utili, ne estis morala malbono, sed tamen devos pagi vi.</p>

<p class="p">– Sed kial via Dio, se li estas tiel bona, permesas, ke
mi faru malbonon neintence? Aŭ intence? Se vi pensas pri la
militoj, la sociaj maljustecoj, la naturaj katastrofoj, la infa<!--
-->noj, kiuj naskiĝas kun doloriga kaj nekuracebla malsano aŭ
kun handikapo, kiu devigos ilin vivi nenormalan vivon... kiel
eblas ĉio ĉi, se Dio estas bona?</p>

<p>– Vi scias, kio okazas tie transe, tio ne estas facile reg<!--
-->ebla. Mi renkontas... refoje mankas al mi la vortoj... estulojn,
fojfoje tre precizajn, kiel la knabineton, ofte nebulecajn, kiel
travideblajn formojn, kiel vibron de aero, kiu havus homan
formon, kaj jen kaj jen estulojn absolute senkonturajn. Rilate
al ili mi sentas min kiel handikapulo, kiu perceptas la bon<!--
-->korecon, la sindediĉon, la paciencon, la korvarmon de tiuj,
kiuj prizorgas lin. Ili faras gigantajn fortostreĉojn por instrui
al li tion aŭ tion ĉi, sed la handikapo estas tia, ke la mesaĝoj
ne transdoniĝas, aŭ ke transdoniĝas nur eta-eta ero, tute
malklara. Krome estas la multnivela... kiel diri?... enujeco...
ĉu vi komprenas?... ne estas facile tion esprimi. Kiel rusaj
pupoj: unu eta en pli granda, mem en pli granda, mem en pli
granda, ktp. Rezulte, mi neniam scias ekzakte, kun kiu mi
rilatas. Ekzemple mi babilas kun ege simpatia junulo, kaj jen
subite mi perceptas din, la eternulon, kvazaŭ kaŝitan en tiu
junulo, kvazaŭ ludantan la rolon de tiu junulo, kvazaŭ ko<!--
-->munikantan kun mi per la buŝo de tiu junulo. Kaj samtempe
mi sentas, ke tiu knabo estas tute reala, li estas iu, iu kun
difinita personeco, iu kun historio, kiu estas lia kaj de neniu
alia. Kaj kiu estas libera. Sed je la stadio, kiun li atingis, li
estas ankaŭ mia amiko la eternulo, aŭ ĉi-lasta estas la junulo.
<!-- paĝo 65 -->
Elĉerpas min provi klarigi ĉion ĉi. Kiam mi estas tie, ĉio estas
ege simpla, sed se mi devas priskribi, kia peno!</p>

<p class="p">– Mi iom vidas, kion vi provas diri. Sed ni revenu al
mia demando. Kiel eblas ĉiuj abomenaĵoj, kiuj okazas nia<!--
-->planede, se li estas bona, kiu ajn li estas? Kial li permesas al
homoj, aŭ al naturo, malbonfari?</p>

<p>– Sed kie vi prenis, ke di tion permesas? Di tion ne
permesas, tute male, di <em><b>malpermesas</b></em> fari tiaĵojn. Mortigi,
ŝteli, mensogi, blasfemi, ekspluati, perforti, seks-avidi kun<!--
-->ulon aŭ kunulinon de iu alia, ĉio ĉi estas malpermesita. Ne
diru al mi, ke vi neniam aŭdis pri la listo de agoj komunikita
al Moseo, kaj kiu difinas, kio staras ekster la limo de la
permesitaĵoj. Se Dio verkis tiun liston, tio pruvas, ke la fi-<!--
-->faroj estas malpermesitaj. Di malpermesas, sed di ne <em><b>mal<!--
-->ebligas</b></em>, ĉar libereco – la povo fari, kion oni volas – tro
gravas por di. Almenaŭ jen kion mi komprenis, eble fuŝe.
Fakte mi scias nenion tiuteme. Ĉu vi konscias, kion vi petas
de mi? Ke mi komprenu Dion! Vi volus, ke mi, eta ulo, kiu eĉ
ne komprenas elektron aŭ radioondojn, aŭ kial Luno estas pli
granda kaj ruĝa, kiam ĝi apudas horizonton, klarigu ĉion pri
di! Ĉu vi postulus de kateto, ke ĝi klarigu, kiel funkcias
komputilo? Kvinjara infano ne povas kompreni, ke, se oni
disrompas platon da ĉokolado al etaj kvadratoj, tamen restas
la sama kvanto da ĉokolado. Tion al mi klarigis vi. Sed rilate
al mia tiea – fakte ĉiea – amiko, mi estas ege malpli ol infan<!--
-->eto kompare al plenkreskulo. Miaopinie, ne eblas respondi al
via demando, ĉar estas mistero. Ni disponos eternecon por
esplori tiun misteron. Sed dume mi ne povas respondi, krom
dirante, ke mi scias, ke di amas, ke di estas bona, ke di ne
volas, ke malbono ekzistu.</p>

<!-- paĝo 66 -->

<p class="p">– Se tiel, li ne estas ĉiopova.</p>

<p>– Kial di devus esti ĉiopova? Ĉu tiu ĉiopoveco ne estas
kvalito, kiun homoj projekcias sur din por kompensi sian
senton pri senpoveco, kiel mi diris antaŭe? Cetere, laŭ tio,
kion mi rimarkis pri di, di povus havi tiun ĉiopovecon, sed
libere rezigni uzi ĝin, pro amo, ĉiufoje, kiam libereco aperas.</p>

<p class="p">– Vi ŝajnigas, ke mia demandado ne plaĉas al vi, ke
vi volus nur raporti pri viaj travivaĵoj, kaj ne diskuti, sed
ĉiufoje, kiam, por tikli vin, mi starigas demandon, vi suk<!--
-->cesas trovi respondojn. El kie vi ĉerpas ilin?</p>

<p>– Tion vi scias pli bone ol mi: el la nekonscio de delir<!--
-->anta psikozulo.</p>

<!-- paĝo 67 -->

<h2>Deka kunsido<br/>
Libereco, amata libereco!</h2>

<p class="p">– Vi parolis pri libereco, fine de nia lasta renkonto,
kaj mi ŝatus...</p>

<p>–... ataki min. Tio videblas sur via vizaĝo. La mentono
elstaras antaŭen, makzelo aspektas agreseme, ŝultroj estas
streĉitaj. Mi divenas, ke anstataŭ lasi min rakonti trankvile
pri mia ĉiela travivado, vi provos ree treni min en vortan
duelon...</p>

<p class="p">– Tute ne, mi garantias al vi. Mi nur deziras kom<!--
-->preni vin, nenion pli. Ŝajnas al mi, ke vortoj kiel "libera",
"libereco" funkcias en vi kiel ruzaj iloj por eviti vidi la ne<!--
-->konsekvencaĵojn en via deliro. Estas nekredeble, kiel ofte vi
uzas ilin! Ĉu ne obsedus vin tiu koncepto? Finfine, estus
normale en iu kiel vi, kiu travivis proprakarne senigon de
libereco.</p>

<p>– Estas vere, ke mi certe pli sentemas ol iu alia pri tiu
koncepto. Sed komprenu! Mia ĝojdonanto eterna ŝatas krei.
Tio signifas, ke plaĉas al di estigi estulojn, kiuj plene ekzistas.
Ju pli libera vi estas, des pli vi ekzistas. Ju pli libera vi estas,
des pli vi estas vi mem, kompare kun iu, kiu faras nur tion,
kion trudaj fortoj devigas lin aŭ ŝin fari. Kredu min, se tagon
post tago vi povas enbuŝigi nur la aĉajn fi-manĝojn, kiujn oni
trudas al vi, sen iam ajn povi elekti, konstante restante mal<!--
-->sata, vi sentas, kvazaŭ vi ne ekzistus. Kontraste, sidi en sur<!--
-->trotuara restoracio kun en la mano menuo kun dekoj da
elektoj, tio estas vivi, ekzisti, esti. Se la homoj tion konscius,
ili verŝajne sentus, ke tio estas esti amata. Vi sciu: kion vi
nomas malbono kaj kio efektive estas malbono, tio eble havas
<!-- paĝo 68 -->
funkcion: malkovrigi bonon. Mia sperto pri kaptiteco kaj
mallibereco ebligas al mi tre alte taksi etajn liberecojn multe
pli ol naŭ dekonoj el la loĝantaro. Por mi, tiu, al kiu oni ne
lasas elekton, ne ekzistas per si mem, ekzistas nur depende
de tiuj, kiuj havas la povon trudi laŭplaĉe. Tiuj jes ja ekzistas,
kaj povas fari el homo aĵon. Kiam oni mem uzas sin mem, oni
havas pli grandan eston, pli grandan densecon, mi ne scias,
kiel diri, sed mi trovas, ke oni ekzistas pli. Kaj mi kredas, ke
mia transborda amiko volas pli ol ion ajn, ke tion ni havu.</p>

<p class="p">– Mi koncedu.</p>

<p>– Ŝajnas al mi... sed mi eble ekpaŝas sur terenon, kiun
mi vidis per tro ĝenerala vido, tro malpreciza, eble mi ne
rajtas tiel paroli... ne gravas, mi tamen ekdiru... ŝajnas al mi,
ke ekzistas pli da libereco en la mondo ol ni imagas. Eble
herbo, floro, besto havas pli da ebloj elekti, ol aperas al niaj
homaj okuloj.</p>

<p class="p">– Strange, mi havas la malan impreson. Homoj ima<!--
-->gas sin liberaj, sed ili estas kondiĉitaj, manipulataj per ĉia<!--
-->specaj aferoj: reklamado, aŭtoritatoj, edukado, instinktoj,
individua historio, genetiko, miloj kaj miloj da subtilaj in<!--
-->fluoj... La impreso liberi ĝenerale estas nur iluzio.</p>

<p>– Sed la latenta libereco estas giganta, kaj je tio vi
kredas. Kial vi praktikas vian profesion, se ne por liberigi
homojn? Vi liberigas ilin el iliaj kompleksoj, el iliaj kondiĉ<!--
-->adoj, el ilia kontraŭraciaj impulsoj. Vi liberigis min el terura
traŭmato, kiu malhelpis min normale pensi, elekti, reagi, esti
mi mem, do esti libera. Min igis psike libera <em>vi</em>. Libereco eĉ
pli gravas por vi ol por la plimulto el la homoj, alie vi farus
ion alian.</p>

<!-- paĝo 69 -->

<p class="p">– Hm!</p>

<p>– Kiel ajn estu, se iu estas libera, tio signifas, ke tiu
povas elekti malbonon. Tiaj homoj povas krii "merdon!" al la
granda estro, kiu estas nur bono. Ĉu vi ne trovas, ke estas io
grandioza en iu, kiu ribelas kontraŭ Dio, kriaĉas al di "mer<!--
-->don!"? En la ideo detrui ĉion belan, vandali, ruinigi, dolorigi?
Kiam, je mia unua vojaĝo transen, mi trapasis tra la malam-<!--
-->erupcio, mi sentis, ke ĝi estas mirinda. Estis terure, sed gran<!--
-->dioze.</p>

<p class="p">– Grandioze, eble. Bone, ne.</p>

<p>– Ha! Se vi sentus la prezon de libereco, kiel mi tiam
ĝin sentis, vi havus senliman admiron al tiu ulo, kiu akceptas,
ke portempe oni venku din, ke oni fariĝu egala, supera al di,
ke oni sabotu la kreaĵojn, ke oni difektu ĉion, kion di faris.
Kia humileco! Kia grandanimeco! Jes ja, se la situacio restus
fiksita en la venko de la vandaloj, estus abomene, sed tiel ne
estas: di renversas ĝin, korektas, riparas, revenigas la
viktimojn al bonstato. Certe vi scias, ke ekzistas mafiuloj, kiuj
iras al Ukrainio aŭ Brazilo kapti junajn knabinojn por enmeti
ilin en siajn prostituajn retojn. Sed estas ankaŭ homoj, kiuj
dediĉas sian tempon kaj energion al la savo de tiuj inoj,
homoj, kiuj kun admirinda delikateco remetas ilin sur nor<!--
-->malan vivvojon, liberigitajn de ĉia ekspluato, kaj ebligas al ili
retrovi sian dignecon, eĉ ne petante unu groŝon. Tiaj homoj
estas unu el diaj manifestaĵoj niamonde. Da similaj sinde<!--
-->diĉoj ekzistas miloj kaj miloj. Amaskomunikiloj ilin ne men<!--
-->cias, ĉar estas en tio nenio sensacia. Sed la mondo tre dife<!--
-->rencas de tio, kion amaskomunikiloj prezentas. La milojn da
bonkoraj agoj, kiuj plenumiĝas, ili ne pritraktas, la publiko
<!-- paĝo 70 -->
tiujn ne konas, ĉar estas en la naturo de boneco esti diskreta.
Ĉiaokaze, di neniam forlasas, neniam rezignas, di estas fide<!--
-->la, fidinda. Sed di estas same senlima en sia respekto al la
libera elekto de la kreaĵoj kiel en sia obstino savi tiujn, kiuj
suferas, ĉiufoje, kiam libera ago servas al malbono.</p>

<p class="p">– Laŭ mia sento, estas io tragika en tiu allasemo
fronte al abomenaĵoj.</p>

<p>– Mi komprenas vin. Mi samopiniis, antaŭe. Sed kiam
oni havis okazon direkti la okulojn al la alia bordo, al la
"postmorto", oni diras al si, ke tiu kreaĵaro, kun la fuŝe uzata
libereco kaj la neobservataj malpermesoj, sed ankaŭ kun
eksterodinaraj agoj de solidareco, estas pli admirinda ol uni<!--
-->verso el etaj ŝafidoj sen personeco, sen iniciatemo, kiuj nur
obeus al diktatoro senprofundeca. La tragika dimensio estas
terura, sed ĝi igas la mondon pli valora. Mi vidis...</p>

<p class="p">– Vi aspektas kvazaŭ vi subite vin ĝenus.</p>

<p>– Jes, mi min ĝenas antaŭ vi, ĉar kion mi vidis, tion ne
eblas racie klarigi, kaj mi timas vian reagon. Aĉ aĉ aĉ! Ne
facilas la kontrakto kun vi! Se vere mi devas diri ĉion, kion mi
vidis, ĉion, kion mi sentis... Kie mi ĉerpu la kuraĝon...? Mi
tremas antaŭpensante, kion vi diros! Ĉu mi tamen plonĝu en
la konfeson?... Nu, jes, ek! Jen: mi vidis, ke <em><b>neperfekta
universo estas pli perfekta ol perfekta universo.</b></em></p>

<p class="p">– Aj! Ĉi-foje vi falas en mallogikon, plej neakcept<!--
-->eblan!</p>

<p>– Mi sciis, ke vi ne komprenos min. Tial ofte mi hezi<!--
-->tas. Vi volas, ke mi raportu pri ĉio, sed se vi imagas, ke estas
<!-- paĝo 71 -->
agrable diri, kion oni vidis, kaj tuj poste aŭdi, ke oni stultas
nesaveble...</p>

<p class="p">– Pardonu. Tion mi devus ne diri. Mi devus antaŭe
lasi vin klarigi.</p>

<p>– Kiel mi povus klarigi? Ĉu vi ne trovas, ke estas io
neelportebla en perfekteco? Aŭskultu, mi ne pretendas, ke mi
komprenis. Mi montras al vi, kion mi vidis, ĉar tion vi petas.
Kaj kion mi vidis, tio estas, ke neperfekteco estas pli perfekta
ol perfekteco. Se tio ne havas sencon, ne estas mia kulpo. Aŭ
eble jes, en la senco, ke mi faras, kion mi povas: mi estas aĉa
tradukanto de la originalo, kiun oni prezentis al mi. Mi tie
trafas unu el miaj limoj, sed estas la plej bona maniero vort<!--
-->igi, kion mi perceptis. Neperfekta universo estas pli diversa,
pli riĉa, malpli rigida, pli elasta, ol universo perfekta; jen kion
mi povas diri. Mia luma amiko estas perfekta, tial di estas
neelportebla. Verŝajne pro tio la homoj tiom ŝatas insulti kaj
malrespekti din, din kritiki, saboti dian verkaron. Pri tio mi
kompetentas. Mi tion detale sentis, kiam min sturmis
malamo. Kaj la bezonon malaltigi din ankaŭ vi konas; ĝi
subkuŝas multajn el viaj rimarkoj. La du-termina pensado
infaneca... Eble falintaj anĝeloj kaj aliaj malicaj spiritoj plu
funkcias tiusisteme: "Se dio estas potenca, ni estas malpoten<!--
-->caj". Tiam, por pruvi al si sian potencon, kaj ĉar ili ne povas
detrui din, ili atakas din en ties kreaĵoj. Simile al junulo, kiu
ne povas efike ataki la riĉulon, kiun li envias kaj malamas, kaj
iras ŝprucfarbi enorman malbelegan desegnaĵon sur la muro
de lia vilao.</p>

<p class="p">– Estas vere, ke multaj popoloj havas ion similan en
sia tradicia konceptado pri la origino de la mondoj. Ili
<!-- paĝo 72 -->
opinias, ke Dio kreis anĝelojn aŭ ke Granda Dio kreis aŭ
naskis subdiojn...</p>

<p>– Jes, kaj, por ke ili ekzistu kiel realaj estuloj, tiu
granda dio havigis al ili liberan volon. Se ili ne estus liberaj
fari ion ajn, inkluzive damaĝi, difekti, ruinigi, malici, ili estus
robotoj, ne vivantoj.</p>

<p class="p">– Kaj inter tiuj anĝeloj aŭ subdioj, kelkaj elektas
detrui la harmonion, kiun Dio volas estigi, ĉu tiel?</p>

<p>– Kial ne? En la terapio, kiun mi faris kun vi, estis
periodo, dum kiu ni laboris super la plezuro saboti, dispecigi,
malbonfari. Ĉu vi memoras? Tiu deziro malbonfari ekzistas
en mi, mi tuŝis ĝin kvazaŭ fingre, mi sentis ĝin. Mia sperto
pri malamo al di, estis tio. Kaj el tio mi ne liberiĝis cent-<!--
-->elcente, estas tuta zono de mi, kiu postrestas. Cetere, vi diris,
ke tio estas normala, ke oni trovas tion en ĉiuj homoj, eĉ se la
plimulto timas iri rigardi, kiaj ili estas tiunivele. Ĉu vi me<!--
-->moras? Vi eĉ diris, ke tiu timo malkovri en si la plezuron fuŝi
kondukas multajn homojn al tio, ke ili turnas kontraŭ si mem
la emon detrui, tiel ke ili malpermesas al si feliĉi, ili emas
senti sin kulpaj pro banalaĵeto, ili ne kuraĝas aserti siajn
gustojn aŭ tion, kion ili vere deziras fari je difinita momento,
tiagrade, ke ili diras "jes" kiam ili preferus diri "ne", eĉ se neo
ne havus eĉ plej etan negativan sekvon.</p>

<p class="p">– Estas vere. Tion mi diris, kaj mi konfirmas. Mi al<!--
-->frontas tiun homan inklinon ĉiutage.</p>

<p>– Bone. Se tio ekzistas en mi kaj en ĉiuj viaj pacientoj,
kial tio ne ekzistus en anĝelo aŭ dio? Kaj kiu scias, kio estas
la respondeco de anĝeloj aŭ dioj en la vivo de niaj planedoj
aŭ en genetiko? Pri tio ni scias nenion. Ni eĉ ne scias, ĉu tiaj
<!-- paĝo 73 -->
estuloj ekzistas. (T.e., <em>mi</em> scias, ĉar mi vidis, sed mi parolas el
la vidpunkto de homoj viaspecaj). Ni ĉi tie troviĝas en plena
mistero.</p>

<p class="p">– Mistero! Estas tro facile. Pri tio ni devas reparoli.</p>

<!-- paĝo 74 -->

<h2>Dekunua kunsido<br/>
Mistero</h2>

<p class="p">– Io ĝenas min. Pli kaj pli mi mire rimarkas, ke mi
pensas multe pli ol mi devus pri viaj diraĵoj. Se mi
konstatus, ke tio evoluas direkte al obsedo, mi devus meti
finon al niaj interparoloj kaj konsulti kolegon.</p>

<p>– Tamen, tiu, kiu petis min raporti pri miaj spertoj,
estas vi, nur vi.</p>

<p class="p">– Jes. Vi kulpas pri nenio. Kio kaŭzis la problemon,
tio estas mia intereso pri via mensa funkciado. Sed mi ne
troigu. Mi ne estas obsedata. Simple, okazas, ke la ideoj,
kiujn ni interŝanĝis, plu rondiras en mia kapo dum la
sekvantaj tagoj. Kaj ofte nokte.</p>

<p>– Kio staris centre de viaj priokupoj post la lasta
renkonto? Ĉu io, kion mi diris?</p>

<p class="p">– Jes. La kunsido konkludiĝis per vorto, kiu ĉiam in<!--
-->citis min: "mistero". Ni parolis pri la plezuro detrui, saboti,
malbonfari, kaj vi lastminute – kvazaŭ por ĝui la finan ven<!--
-->kon super mi – enmetis la vorton "mistero". Ni fakte estis
pritraktantaj la problemon, kiun kaŭzas la ekzisto de mal<!--
-->bono sur nia tero, nia mis-tero, oni povus diri pro ĝi. Sed
kredantoj je religio ĉie samas. Kiam ilia Dio montriĝas ple<!--
-->na je kontraŭdiroj, ili nomas tion "mistero" kaj fermas la
okulojn al la problemo. Ankaŭ vi tion faris. Estas vere tro
facile! Ĉu vi timas alfronti la demandon?</p>

<p>– Kiel altan ideon vi havas pri vi! Se vi ne akceptas, ke
misteroj ekzistas en la mondo, vi agas kiel simio, kiu furio<!--
-->zus, ĉar ĝi ne kapablas senerare tajpi. Niaj cerbaj kapabloj
<!-- paĝo 75 -->
estas limigitaj. Kiam mi diras "mistero", mi celas nenion
alian ol tiujn limojn: la afero situas trans la limoj de mia
menso, kiu ne sukcesas kapti kaj kunordigi ĉion. Kion mi
povus diri pli? Vi elektas laŭ via bontrovo, mi elektas laŭ mia.
Persone mi preferas havi radian, ravan, ĝojŝveligan rilaton
kun la amiko, kiun mi "halucinas", sen kompreni, kial malbo<!--
-->no ekzistas (sed estante certa, ke di ĝin ne ŝatas, ĉar di estas
pura tenereco), ol rompi la rilaton pro tio, ke di estus malic<!--
-->ulo. Mi ja vidas, ke di havas multegajn aspektojn, sed suferig<!--
-->emo ne estas inter ili.</p>

<p class="p">– Multaj el niaj samtempuloj, inkluzive de mi, elektas
malsame ol vi. Sed por tiuj la demando pri rompo de rilato
ne prezentiĝas, ĉar tia rilato neniam estiĝis.</p>

<p>– Estas via vivo, vi decidas pri ĝi laŭplaĉe. Tamen ag<!--
-->nosku, ke estas maljuste kondamni antaŭ ol malfermi la dosi<!--
-->eron. Estas maljuste rifuzi misteron, dum ekzistas multegaj
aferoj, kiujn vi ne kapablas klarigi. Estas maljuste akuzi din,
ke di estas aĉulo, pretekste, ke malbono ekzistas, dum eĉ mia
rolo, mia respondeco en la malbonaĵoj, kiuj ekzistas, ne estas
klaraj al mi, ĉar mi ne komprenas min ĝisfunde. Ni ne scias.
Ni frontas al mistero. Tiel longe, kiel iuj punktoj ne estas
klarigitaj, dum kaŭza ligo inter la akuzito kaj la krimo ne
estas firme konfirmita, oni ne rajtas kondamni. Mi ne vidas,
kiupretekste oni povus ne apliki al Dio la demokratian regu<!--
-->lon, ke iu ajn estu traktata kiel senkulpulo tiel longe, kiel
kulpeco ne estis pruvita. Ĉiaokaze, por mi estas klare. Di ne
nur estas konsiderenda senkulpa. Di estas senkulpeco. Plena
senkulpeco. Pura senkulpeco.</p>

<p class="p">– Vi estas nekredeble bonŝanca.</p>

<!-- paĝo 76 -->

<p>– Jes. Tion mi ne komprenas. Mi ne sentas min digna
por tio. Ĝuste tial mi ŝatus komuniki, kion mi travivis, por ke
aliaj profitu. Sed estas neeble kaj tre frustre. La homoj re<!--
-->zistas. Ili timas elreviĝi. Ili estis tiel longe trompataj, kaj pri
tiom da aferoj! Ili timas, ke mia atesto estos nova maniero
delogi ilin per allogaj mensogoj. Tio memkompreneblas, sed
suferigas min ne povi vere kundividi mian feliĉon kaj ĝian
faktan bazon. Rea ekzemplo de malbono, vi vidas! Plia sufe<!--
-->ro, kiun mi prenu sur min, da kiaj prezentiĝas multe sur nia
tero.</p>

<p class="p">– Kial, kial, kial tiom da sufero?</p>

<p>– Mi ne povas respondi pri la aliaj, sed kiom koncer<!--
-->nas min, la suferoj, tra kiuj mi pasis kaj plu pasas, estas
okazoj malkovri min malfortika, vundebla, kun la rezulto, ke
mi pli facile akceptas mian malaltan kaj flankan lokon en
universo, en kiu ia infana sopiro volus, ke mi staru centre kaj
supre. Kiom koncernas la suferojn de aliuloj, ili estas okazoj
malkovri la bonon, kiun mi povas fari al ili. La bono estas di.
Ili do estas okazo malkovri din. Esti kiel la fonto en mia fabe<!--
-->lo: nulo, dank' al kies nuleco povas pasi la akvo, kiu sen<!--
-->soifigas kaj reduktas la suferon, kaj ebligas lavi la vundojn.
Mi...</p>

<p class="p">– Jen vi ree ekhaltas. Ĉu venis al via menso io, kion vi
ne kuraĝas diri, time pri mia reago? Ne hezitu. Mi prome<!--
-->sas, ke mi ne malestime respondos.</p>

<p>– Ĉu vi scias pri la purgatorio? Mi jam ektuŝetis la
temon alifoje.</p>

<p class="p">– Malprecize. "Purgatorio" fakte signifas "purigejo".
Estas katolika teorio, eble ankaŭ ortodoksa, ke ekzistas ia
<!-- paĝo 77 -->
portempa infero, ĉu ne? Postmorte la animo purigas sin per
suferado por povi iĝi sufiĉe pura por eniri paradizon. Io
simila, ŝajnas al mi.</p>

<p>– Jes, tiel estas proksimume. Ili montris ĝin al mi.</p>

<p class="p">– Kiuj?</p>

<p>– Ili, di, di pere de ili, tiuj, kiujn mi renkontas tie sup<!--
-->re... malsupre... fore... nu, transe. La purgatorio, kiun mi
vidis... atentu, ke nur mi nomas ĝin tiel, eble erarante pri la
nomo, neniu tie uzis tiun vorton... nu, tiu loko, aŭ pli ĝuste
vivnivelo, evolustadio, havas nenion komunan kun la flamoj
kaj monstroj en la pentraĵoj de Bosch. Ĝi nur konsistas el tio,
ke dum oni havas en si la sekvojn de la malbono, kiun oni
faris, oni ne estas preta eniri en la glorbrilon. Vi do ricevas
okazon fari staĝon, provperiodon, dum kiu vi riparas, vi faras
bonon, vi helpas al suferantoj, vi partoprenas en iliaj suferoj,
transirante de supereca kompato al plena samnivela kunsen<!--
-->to, kaj vi provas elsuferigi ilin, vi havigas al la surteruloj in<!--
-->spirojn, faciligojn, kiuj igas ilin progresi, kvankam ili ne per<!--
-->ceptas vian kontribuon – ili misinterpretas viajn intervenojn
kiel hazardojn, aŭ ideojn, kiuj spontane aperis en iliaj mensoj
ili ne scias, de kie – unuvorte, vi trejnas vin vivi ame, kaj tio
entenas iun dozon da sufero, ĉar vi plu havas vian memcentr<!--
-->econ, kiu rezistas al tiu maniero vivi, kaj ĉiaokaze sindonemo
ĉiam devas alfronti la malicaĵojn de tiuj, kiuj misuzas sian
liberecon. Kelkfoje mi min demandas, ĉu iuj ne travivas la
"purigejon" ĉi tie, surtere, sur nia ekzistonivelo.</p>

<p class="p">– Purgatorio ne estus poste, kiel kredas katolikoj, sed
ni jam estus en ĝi, ĉi tie kaj nun, ĉu? Tio estas la hindua kaj
budhana teorio. La malbono, kiu trafas nin ĉi-vive, estus la
<!-- paĝo 78 -->
sekvo de tio, kion ni faris en aliaj vivoj, antaŭ ol naskiĝi ĉi-<!--
-->foje. Ia puriga procezo, en kiu, je ĉiu sinsekva vivo, oni
progresas per kelkaj paŝoj ĝis la plenpleno de feliĉo. Ĉu je
tio vi kredas?</p>

<p>– Ne. Mi ne kredas je tio, sed je tio mi ankaŭ ne mal<!--
-->kredas. Mi ne scias. Mi havas neniun ideon. Mi jes vidis staĝ-<!--
-->aranĝojn, sed estis tro nebule. Mi scias nur, ke mia luma
amiko volas, ke ne estu sufero, ke tamen sufero ekzistas, kaj
mi ne povas deteni min de la ludo hipotezi.</p>

<p>Min tre impresis akcidento, kiu okazis al deksepjara
knabo. Li veturis sur sia zumbiciklo... Ĉu vi vidas, kion mi
celas? "Mopedo" oni kelkfoje diras, biciklo kun motoro, ta<!--
-->men ne vera motorciklo. Oni avertis lin milfoje, kiom danĝe<!--
-->re estas malobservi la trafikregulojn, sed li neniam prenis
tiujn avertojn serioze. Foje li pasis ĉe "halt"-signalo sen halti,
plu rapidante sur la alian vojon. Sed li ne havis tempon ĝin
atingi. De maldekstre alvenis aŭto, kiu koliziis kun li kaj lin
ĵetis for en la aeron. Hodiaŭ li ne nur estas mense debila, kun
menso de trijarulo, sed li perdis eĉ la memoron de la vivo,
kiun li vivis antaŭe. Lia ago estis komprenebla, natura. Kiam
oni estas juna, oni ne havas senton pri riskoj. Sed li elektis, li
uzis sian liberan volon, neniu trudis al li preteratenti la
signalon. Li sciis, ke tiuj signaloj estas elpensitaj por preciza
celo: protekti. Tiurilate, la trafikreguloj estas kiel la moseaj
reguloj: ili malpermesas, sed ne malebligas. La junulo prefe<!--
-->ris ludi kun ŝanco. Li estas libera: li povis tion fari. Ke li defi<!--
-->nitive perdis la memoron kaj multajn aliajn kapablojn, tion
kaŭzis li, nur li, ne la juristoj kaj spertuloj, kiuj ellaboris la
trafikregulojn, nek la politikistoj, kiuj voĉdonis por ili, nek la
ŝoforo de la aŭto, kiu trafis lin, nek la lumulo, kiun mi ren<!--
[paĝo 79]
-->kontas en miaj noktaj ekskursoj. Nur la junulo mem kreis
suferon por si, por sia familio, por sia amatino, ĉar li elektis
ne fari tion, kio estis prudenta, kvankam li estis avertita.</p>

<p class="p">– Mi ne vidas, kiel tio rilatas al la temo.</p>

<p>– Kial io simila ne estus okazinta en la spirita sfero?
Eble la biblia rakonto pri la prapeko – vi scias, ĉu ne? Ada<!--
-->mo, Eva, la pomo – estas la mita prezento de simila akciden<!--
-->to. Eble la homoj antaŭe estis anĝeloj aŭ spiritoj, kiuj elektis
faron poste kondukantan al nia nuna stato. Eble la agon faris
eĉ aliaj estuloj, kaj nia speco estas simple viktima. Se tiel,
povas esti, ke ni havas neniun memoron pri la origina fuŝago,
kiel la junulo, kiu, revenigite pro la akcidento al la stato de
trijarulo, komprenas nenion pri sia situacio, perdis la memo<!--
-->ron pri tempo, kiam lia menso funkciis normale... Eble ni
konsentis pri io, kio kondukis al la nuna malbono. Eble ni
estas viktimoj de aliaj, kiuj pri tio konsentis. Same kiel la
aŭtostirantoj, kiuj malobeas la trafikregularon, antaŭakcep<!--
-->tas la riskon de akcidento por si, sed ankaŭ por aliaj, kiuj
neniel respondecas pri la afero, sed bedaŭrinde troviĝas tie
kaj suferas la sekvojn.</p>

<p class="p">– Ĉu vere ili akceptas tiun riskon? Verŝajne, tute
simple, ili ne pensas pri ĝi.</p>

<p>– Sed kial ili pri ĝi ne pensas? Aŭtoakcidentoj ne estas
kaŭzataj nur de neinteligentaj aŭ egoismaj personoj. Ĉia<!--
-->specaj homoj tre inteligentaj kaj simpatiaj, ĉiaaĝaj, faras kri<!--
-->majn stultaĵojn ŝoforante. Ilia inteligenteco devus igi ilin
kredi je la risko kaj ĝin taksi, preni sian respondecon en
konsideron. Sed ofte ili tion ne faras. Ili ne hezitas trinki pli
da alkoholaĵo ol estus saĝe antaŭ ol ekstiri. Mi povas pri tio
<!-- paĝo 80 -->
paroli, tio okazis ankaŭ al mi. La ŝanco favoris min, tute
simple, sed tio, kion mi faris, estis malmorala. Ĉiufoje, kiam
mi tiel agis, mi malbone uzis mian liberan volon. Neniu
devigis min. Mi tion faris, ĉar mi tion akceptis. Kaj mi povus
kaŭzi katastrofon teruran por iu familio.</p>

<p>Aŭ pensu pri la sinjorino, kiu mortigis du personojn,
ĉar ŝi tajpis mesaĝon sur sia poŝtelefono, dum ŝi stiris sian
aŭton, kaj ne rimarkis, ke ŝi veturas je 170 kilometroj hore
sur mallarĝa vojo.</p>

<p>Kiam oni agas tiamaniere, oni kredas sin ĉiopova. Oni
jes ie legis aŭ aŭdis ĉe radio, ke, eĉ se oni sentas sin tute
normala, oni ne plu havas la samajn refleksojn trans iu limo,
kiun difinas la proporcio de alkoholo en la sango, aŭ ke la
manko de atento, kiam oni telefonas stirante, povas esti dan<!--
-->ĝera. Sed oni vole, libere, faras la mensan geston flanken
meti tiun scion. Funde de la psiko, oni diras al si: "Al mi tio
ne okazos. Akcidentoj estas por aliuloj..." La plia glaso allo<!--
-->gas, kaj la grupo instigas al trinko kaj minimumigas la riskon.
Aŭ la poŝtelefono sonoras, kaj oni deziras tuj respondi. Tiam
oni silentigas la enan voĉeton, kiu flustras: "Vi devus diri: ne"
Kaj unu fojon el <em>x</em>, tio disrompas vivojn, jen kaj jen por pluraj
generacioj, se, ekzemple, oni kaŭzas la morton de patro, aŭ
de patrino, je decida momento.</p>

<p class="p">– Vi plene pravas. Kaj mi devas konfesi, ke ankaŭ al
mi okazas, ke mi fojfoje ekstiras mian aŭton, dum mi havas
tro multe da alkoholo ensange, kvankam post mia trejniĝo
mi pli bone ol multaj scias pri la riskoj. Estas vere, ke oni
povas detrui vivon, eventuale la propran, pro tiu eta dife<!--
-->renco. Estas vere, ke, se, subjektive, ni sentas nenion speci<!--
[paĝo 81]
-->alan, eĉ ne plej etan diferencon rilate al nia normala stato,
ni tamen havas, objektive, pli malrapidajn refleksojn kaj
malpli bonajn perceptojn. La samo validas, cetere, pri di<!--
-->versaj medikamentoj. Homo uzas sian racion, ho ve!, nur
kiam ĝi akordas kun ĝiaj deziroj.</p>

<p>– Eble tial vi malinklinas uzi ĝin, tuj kiam temas pri la
alia dimensio...</p>

<!-- paĝo 82 -->

<h2>Dekdua kunsido<br/>
Mallibere en kelo</h2>

<p>– Bonan tagon, psiĉjo. Ŝajnas, ke vi disradias bon<!--
-->humoron! Ĉu vi rimarkis, kiel belas la lumo?</p>

<p class="p">– Efektive, ĝi estas mirinda! Mi tre ŝatas la lumon
post fulmotondro, ĝi prezentas ian specialan viglecon, se
havas sencon diri, ke lumo estas vigla. Sed verdire mi ne
rimarkus ĝin, se vi ne atentigus min pri ĝi.</p>

<p>– Kompatinda psiĉjo! Vi neniam feliĉos, se vi ne vidas
la mirindaĵojn, kiuj ĉirkaŭas vin!</p>

<p class="p">– Tio distrus min. Atendante vin, mi repensis pri nia
lasta renkonto, pri la katastrofo, kiun vi hipotezis. Tio ne
instigis min rigardi la lumon, nur rigardi enen al miaj pri<!--
-->pensoj. Se mi bone komprenis, kion vi diris lastfoje, vi kre<!--
-->das, ke katastrofo trafis en alia ekzistado la homojn, kiuj
nun vivas ĉi-tere, kaj ke ili suferas la konsekvencojn?</p>

<p>– Ne. Estus mensogi diri, ke je tio mi kredas. Mi ne
scias. Mi diras nur, ke tio situas en la sfero de la ebloj. Estas
impreso, kiun mi havas en miaj rilatoj kun la alia flanko. Mi
sentas la aferon jene. Ni estas kaptitaj en speco de kelo.
Okazis bombado aŭ tertremo. Ni antaŭe rifuĝis en kelon, sed
ĉio disfalis sur nian ejon, kaj ne plu eblas eliri. Mankas labor<!--
-->iloj por senigi la ŝtuparojn je la rok- aŭ betonpecoj, kiuj ilin
nun ŝtopas. Alivorte, ni estas malliberaj sub tunoj da rubo.</p>

<p class="p">– Ĉi-foje, via imago ne funkcias ĝojige. Kia terura
situacio! La kompatinduloj certe reagas panike kaj kverelas
inter si.</p>

<!-- paĝo 83 -->

<p>– Prave. La plimulto sentas angoron, kelkaj provas
fanfaroni kaj montri sin fortaj, sed ĉiuj fakte estas senhelpaj,
senkonsilaj kaj senkonsolaj. Kelkaj kuraĝe penas trabati
vojon por eliri. Aliaj diras al si: "Ĉio estas perdita ĉiaokaze, ni
provu profiti kiel eble plej bone, eĉ se pro tio suferos tiu aŭ
tiu alia". Aliaj zorgas kaŭzi neniun suferon, malpliigi la dolo<!--
-->ron, kiun ili konstatas, sed funde ili estas senesperaj. Aliaj
perdis la kapon kaj agaĉas dise-mise. Ĉiaj reagoj prezentiĝas.</p>

<p class="p">– Kaj tiuj, kiuj vivas "trans la vualo"?</p>

<p>– Ili estas la savantoj, kiuj ekstere strebas por nin
liberigi. Ili havas relative ampleksan vidon al nia situacio. Ili
provas komuniki kun ni, sed ni, enŝlosite en la ruino, aŭdas
ilin malbone, aŭ tute ne. Kiam iuj diras, ke ili aŭdis homojn
venantajn de ekstere, ili vekas plej diversajn reagojn. Unuj
diras, ke ili misprenas siajn dezirojn por realo, aŭ ke ili halu<!--
-->cinas, kaj ili tiel neniigas la esperon de tiuj, kiuj komencis
esperi. Aliaj elpensas tutajn fantaziaĵojn surbaze de tiuj vokoj
aŭ bruoj, kiuj venas de la savantoj, nekompreneblaj por la
enterigitoj. Eble tiel naskiĝas kelkaj religioj: percepto komen<!--
-->ce aŭtenta, sed miksita kun tuta ĥaoso da psikologiaj projek<!--
-->cioj aŭ imagaj produktadoj, kiajn povas elpensi homoj kapt<!--
-->itaj en angoro. Ĝenas la fakto, ke la homoj enŝlositaj en la
rubo tiom bruas diskutante inter si pri la realeco de la vokoj,
ke estas tre malfacile aŭdi tiujn. Sed tiuj, kiuj perceptis preci<!--
-->zan frazon, scias, ke ili perceptis ĝin, kaj ne plu dubas, ke la
savo estis organizita, eĉ ke la savantoj troviĝas relative prok<!--
-->sime. Bedaŭrinde, ili ne povas transdoni al la aliaj tion, kion
ili aŭdis. Aŭ pli ĝuste jes, ili tion trandonas, sed tiuj panik<!--
-->emaj, angorplenaj, skeptikaj kunkaptitoj timas esti trompataj
kaj fermas sin, rifuzas kredi. Atestantoj povas atesti, sed ne
<!-- paĝo 84 -->
esti kredataj, eĉ se ili diras nur plej rigoran veron. Tio estas la
situacio, en kiu mi sentas min.</p>

<p class="p">– Kaj la fakto, ke ni nenion komprenas, rezultus el la
katastrofo, ĉu?</p>

<p>– Kial ne? Memoru pri la junulo, pri kiu mi parolis,
tiu, kiun aŭto kolizie ĵetis aeren, ĉar li ne haltis ĉe "halt"-<!--
-->signalo. Tiu perdis la memoron kaj grandan parton de sia
intelekto. Li ne plu scipovas kalkuli, li ne plu scipovas legi, li
ne plu scias, en kiu stato li troviĝas. Li ne plu scias, ke li
mem, kaj neniu alia, respondecas pri tiu stato. Li eĉ ne scias,
ke tio estas nenormala stato, li estas handikapita, limigita,
sed komprenas nenion pri si kaj pri la evento. La homaro
povus esti en simila situacio. Sed pri tio mi scias nenion.
Kion mi ĵus diris, tio estas unu fantaziita scenaro, kiu povas
havi neniun rilaton kun la realo. Mi ne kredas ĝin pli ol ion
ajn alian. Mi scias, ke mi ne scias. Certe ekzistas miloj da aliaj
validaj hipotezoj. Mi estas certa, ke iutage, en nedifinebla
stato, post ĉi tiu vivo, ni komprenos.</p>

<p class="p">– Kio igas vin tiel certa?</p>

<p>– Mi vidis, aŭ, se vi preferas, halucinis la senfinan
bonkorecon de mia luma amiko. Mi scias, ke di estas bonulo,
nenio malica troveblas en di. Mi scias ankaŭ, ke di vokas kaj
atendas nin, nin altiras kiel magneto. Alivorte, la senco de nia
vivo estas iri al di, forigi kiel eble plej multe la ekranojn kaj
rubojn, kiuj kovras nin, kaj kiuj faras, ke ni renkontas din nur
parte, malprecize, kvazaŭ tra nebulo. Mi perfekte scias, ke se
mi plu paŝas diadirekte, kiaj ajn la devojiĝoj, kiuj perdigos al
mi tempon, mi fine trafos dian hejmon por definitiva restado.
Tiam komenciĝos la longa esplorado de la misteroj, kaj la
<!-- paĝo 85 -->
senfina raviĝo. Ankaŭ vi tie troviĝos, kaj vi komunikos al mi,
kion vi vidis, kaj ĉiuj aliaj same faros, kaj ni transiros de
raviĝo al raviĝo, de danko al danko, kaj nia amo al di kaj unuj
al la aliaj paralele kreskos. Mi intuicias, ke tiam ni perceptos,
ke ĉiuj abomenaĵoj, kiuj misformas nian planedon, estis nur
deirpunkto. Finfine, nenio aspektas pli ĥaose ol konstruejo.
Vidiĝas ĉarumoj, radsulkoj en koto, palisaroj, betonmaŝinoj,
dratrulaĵoj, homoj, kiuj kolizias inter si kaj kriaĉas. Estas ege
malbele. Sed estas la deirpunkto. Oni ne misprenu la kon<!--
-->struejon por la finita konstruaĵo.</p>

<p class="p">– Estas terure tio, kion vi rakontas, pri tiu homaro,
kiu igis sin handikapita per la propraj agoj, sed mi devas
konfesi, ke ne estas komplete kontraŭracie. Ne estas tre pro<!--
-->bable, sed el logika vidpunkto, estas neriproĉeble. Tion dir<!--
-->inte, mi admiras vian certecon, ke ĉio bone finiĝos. Mi tute
ne samopinias. Laŭ mia vidpunkto, vivo estas absurda, ĉar
ĝi fontas el hazardo, kaj hazardo rezultigas ion ajn. Al mi
plaĉas la starpunkto de Sartre, ke ĉio jes ja estas absurda,
sed ke ni povas en tion meti sencon, pli malpli sukcese, kiu
konsistus en tio, ke ni strebu por igi vivon kiel eble plej
agrabla por kiel eble plej multaj homoj. Mi eĉ opinias, ke ni
havas tiun respondecon. Se konsideri, ke ne ekzistas Dio, kaj
ke neniam ekzistis paradizo, estas nia tasko krei kondiĉojn
sociajn, sanecajn, humanecajn, psikologiajn tiamaniere
aranĝitajn, ke ni pli kaj pli proksimiĝu al tiu idealo. Jen. Mi
diris al vi, kion mi kredas. Estas tre diference de tio, kion
kredas vi, sed mia vidmaniero ŝajnas al mi pli probabla.</p>

<p>– Vi kredas, kion vi kredas, mi kredas, kion kredas mi.
Nenio povas helpi scii, kiu el ni pravas, ĉefe ne scienco, ĉar
tiu temo staras ekster ĝia studkampo. Sed, sincere, mi prefe<!--
[paĝo 86]
-->ras mian pozicion al la via. Des pli ĉar la mia baziĝas sur tra<!--
-->vivita sperto konstante retravivata.</p>

<p class="p">– Ĉu sperto, ĉu deliro kun halucinoj? Aŭ fabelo, kiun
via nekonscia psiko proponas al vi, por ke vi povu elteni en
mondo, en kiu vivo estas malmilda, se oni kuraĝas fronti al
la fakto, ke ĝi ne havas sencon.</p>

<p>– Ne havas sencon, ĉu? Vivo sensenca? Nenio perme<!--
-->sas al vi diri tion. Vi ŝvelas pro malmodesteco! Por vi "Mi ne
komprenas" egalas al "Tio ne povas ekzisti". Gravega mislogi<!--
-->ko: vi atribuas al via intelekto kapablon senliman. Kelkaj el
viaj kolegoj havas alian rigardon al la mondo, ekzemple kar<!--
-->memora esperantista psikoterapiisto Charles Baudouin, kiu
foje diris: "La signifo de la vivo estas rideto de infano."</p>

<!-- paĝo 87 -->

<h2>Dektria kunsido<br/>
Nuancoj</h2>

<p class="p">– Vi ekposedis min, fine de nia lasta renkonto, kun
via citaĵo pri infana rideto. Ĝi neniel ŝanĝas mian rigardon
al la mondo, tute certe, sed estas vere, ke, ek de kiam mi es<!--
-->tas avo, vivo havas por mi pli riĉan signifon, ĉar mi povas
babili kun miaj nepoj, ludi kun ili, instrui al ili ĉiajn aferojn.
Kaj kiam ili ridetas, fandiĝas mia koro tenere. Mi sentas ian
eksterordinaran varmon en la brusto, mi vibras, tio faras al
mi bonon. Mi supozas, ke tio estas manifestiĝo de la viv<!--
-->instinkto. Kiam aperas nova generacio, varmas nia koro,
ĝoja, ke la speco plu daŭros. Nia speco, kiel ĉiu besta speco,
volas plu vivi. Tio jam okulfrapis al mi, kiam miaj gefiloj
naskiĝis. Mi reagis per sento de fiereco, kiel ĉiuj junaj pat<!--
-->roj. Tamen, sincere, se oni pensas pri tio, kion viro devas
fari, por ke homido naskiĝu, tio ne estas aparte heroa ago.
Ne estas kialo fieri. Ĉu ne stranga tiu fiero? Kion vi opinias?</p>

<p>– Ĝi ŝajnas al mi normala. Vivo estas manifestaĵo de
mia amiko la eternulo. Ĝi estas konstanta renoviĝo, muariĝo,
kiel rebriloj de suno sur akvo fluanta, ree kaj ree ŝanĝiĝantaj.
Ĝi estas konstante si mem kaj konstante malsama, kiel maro
aŭ fajro. La alveno de plia estulo, unika, al kiu, de la komenco
de la universo – do dum dek kvin miliardoj da jaroj – plene
similis neniu, manifestas la fekundecon de la kreanto. Kaj la
fakton, ke di estas senfina, ĉar la genkombinoj estas same
senfinaj kiel la liter- aŭ ciferkombinoj, kiujn mi citis, kiam ni
pritraktis eternecon. La fiereca sento radikas en tio, ke vi ser<!--
-->vis kiel kanalo por tiu fekundeco. Iom kiel en la rakonto pri la
<!-- paĝo 88 -->
fonto. Ankaŭ la fonto rajtis fieri, kvankam ĝi sciis, ke ĝi estas
nenio, nur truo.</p>

<p class="p">– Laŭ via opinio diverseco estas bonaĵo, nur pro tio,
ke ĝi ekzistas, ĉu?</p>

<p>– Kompreneble, kaj ankaŭ laŭ via, se vi nur pripensos
du sekundojn. Vi ne elportus mondon, kie ekzistus nur unu
besto, nur unu frukto, nur unu speco de vino, nur unu manĝ<!--
-->aĵo, nur unu korpa tipo, nur ebenaĵo sen eĉ plej eta monteto,
sen valo eĉ mallonga. La diversecon de naturo, kiel la divers<!--
-->econ vivstilan, kulturan, vestan, muzikan kaj dancan, ling<!--
-->van, arkitekturan, kuir-receptan, ktp, ĉiuj taksas riĉaĵo, ĉar
fakte estas riĉaĵo. Estas la respondo de vivo al postulo pri
senfineco, kiu vivas en ĉiu el ni. Kaj tiu respondo kontentigas
ion en ni, eĉ se ni scias, ke neniam ni sukcesos tute-tute koni
ĉiujn diversaĵojn, almenaŭ ĉi-vive. Mi kredas, ke mia tie-<!--
-->transa ĝojdonanto same alte taksas diversecon kiel liberecon.
Verŝajne, cetere, ambaŭ estas du flankoj de unu sama mon<!--
-->ero. Mondo, en kiu A diesa ne tute egalas al B bemola, kaj en
kiu ekzistas dekoj da nuancoj de ruĝo aŭ bluo estas pli
agrable aminda ol mondo, kie ekzistus nur unu speco de ruĝo
aŭ bluo, aŭ nur unu noto A. Ĉu vi ne samopinias?</p>

<p class="p">– Jes, certe. "Nuancoj". Mi ne scias, kial, tiu vorto tu<!--
-->ŝas min. Mi forgesis la penson, kiu trafulmis tra mia menso,
kiam vi menciis ĝin alifoje. Ĉu vi memoras, en kiu ĉirkaŭ<!--
-->teksto?</p>

<p>– Verŝajne, mallerte provante priskribi al vi mian pa<!--
-->radizan amikon, mi diris al vi, ke mi konstante vidas din "en
nuancoj". Mi konscias, ke tion diri ne estas tre klare, sed la
afero ne estas facile esprimebla. Mi diru, ke di ne estas gigan<!--
[paĝo 89]
-->ta bloko, maso, ŝtona koloso. Di estas konstante ŝanĝiĝantaj
rebriloj. Rivereton vi ne povas kapti. Ankaŭ fajron ne. Se vi
fotos fajron je iu difinita momento, vi havos unikan bildon.
Ek de la bigbango... mi ne scias, ĉu la vorto ekzistas, mi celas:
la eksploda komenco de la universo... neniu fajro havis ek<!--
-->zakte tiun formon. Tamen dum la tuta daŭro de la fajro, estas
la sama fajro, kaj la rivero estas la sama rivero, eĉ se ne estas
du sekundoj, dum kiuj la akvo estas ekzakte sur la sama loko,
kun la sama aspekto, la sama koloro. Mia luma amiko similas
al ili: ŝanĝiĝanta, viva, ondeca, kaj tamen ĉiam si mem, ĉiam
fidela al si kaj al ni, ĉiam absolute fidinda. Tial nia inteligent<!--
-->eco ne kapablas kapti din. Di ne estas nur substantivo, di
estas ankaŭ verbo: ami, krei. Mi volas diri, ke kiam vi amas,
vi <em>dias</em>, vi <em>diumas</em>, se vi preferas: di estas tie, estas en vi, pa<!--
-->sas tra vi. Same kiam vi kreas, escepte se vi kreas por suferigi
aŭ ekspluatante iun. La nuanco estas la eta diferenco. Simila
al spico, al eta guto, al eta herbo, sen kiuj la manĝo ne estus
same frandinda. Por priparoli din ĝuste, ofte necesas uzi du
terminojn kun malsama intenseco: forta, sed ne disprema,
milda sed ne mola, rekta sed ne rigida, fleksebla sed ne sen<!--
-->spina, simpla sed ne simpligita ĝis kompleta plateco...</p>

<p class="p">– Dio ne estas malsupre, ĝi estas supre. Pri tio vi ne
povas kontraŭmeti viajn adjektivojn.</p>

<p>– Kian strangan ideon! Vi asertas, ke vi volas koni la
enhavon de mia "deliro", sed kiam mi ĝin tute simple pri<!--
-->skribas, vi ĵetas kontraŭargumentojn al mia vizaĝo. Ĉu vi ne
sentas vin komforte en niaj konversacioj? Ne estas supro kaj
malsupro rilate al mia amiko. Kiam mi uzis vortojn kiel "sup<!--
-->re" aŭ "ĉiele", tio estis, ĉar mi ne scias, kiel esprimi tiujn sen<!--
-->spacajn realaĵojn. Oni povas metafore diri, ke di situas supre,
<!-- paĝo 90 -->
sed di situas ankaŭ en la profundo. Ju pli vi supreniras al la
kulmino, des pli vi progresas malsupren al la profundo. Tio
povas soni stranga, sed tia estas mia sperto. Supozeble la
spiritaj leĝoj diferencas de la fizikaj. Certe, di neniam trov<!--
-->iĝas en tio, kio estas morale malalta. "Malalta" kaj "profunda"
estas tre malsamaj aferoj en la spirita mondo. Estas vere, ke
di tamen ĉeestas en la kanajlaj, malnoblaj tavoloj de la socio,
por solidari. En la drogaĉulo, kiu hurlas al li "merdon!" kaj
kiu, intence, delogas kunulon por tiun treni en sian fian
dekadencan kirlofumon, sciante, ke nur mizeron li kaŭzos al
li, di ĉeestas. Ne en la volo detrui kaj malbonfari, sed en la
solidareco kun la sufero, kiu kondukis al tio, en la kompreno,
ankaŭ en la deziro liberi. La drogulo volas liberi rilate al la
socio aŭ al morala mizero aŭ al aliaj aferoj, kaj la deziro
liberi, en ni, ĉiam estas la ĉeesto de mia luma kamarado.
Evidente, en la kazo de la drogulo, tiu deziro estas pervers<!--
-->igita, sed ĝi tamen estas aŭtenta aspekto de tiu, kiun mi ra<!--
-->kontas al vi. Mia amiko la eternulo, mi jam diris al vi, similas
al nia sango. Sango nutras ne nur cerbon, ĝi iras ankaŭ en la
intestoj kaj plandoj.</p>

<p class="p">– Via ulo – Dio – havas sentojn: ĝi amas, ĝi preferas,
ĝi volas savi. Kaj ĝi agas: ĝi organizas savon. Mi ne scias
kial, sed tio ĝenas min. Se mi kredus je Dio, mi komprenus
ĝin kiel abstraktan principon, kiu regas la universon.</p>

<p>– Vi rondiras en senelirejo. Vi eĉ ne volas supozi dum
sekundo, ke temas pri io alia ol halucinoj, ekzemple pri realo
ekstera al via eta fermita mondo de universitata intelektulo,
kaj vi ne akceptas, ke mi scias preskaŭ nenion pri la naturo
de la estulo, kiun mi renkontas nokte dum miaj... mi diru...
spiritaj... aŭ ĉu mistikaj?... vojaĝoj. Sed mia vidmaniero estas
<!-- paĝo 91 -->
kohera. Di estas la plej perfekta el la ekzistaĵoj. Ĉu vi ne opi<!--
-->nias, ke estulo, kiu amas, vibras, vivas, estas pli perfekta ol
abstrakta principo? Eĉ se kelkrilate vi blindas pro ŝtopitaj
menskanaloj – vi sentas, ĉu ne?, ke kiam mi tiel parolas,
estas nur luda amika moketado, kiu forprenas nenion el mia
respekto al vi – eĉ, do, se kelkajn aferojn vi ne vidas klare, vi
tamen ege utilas al la homoj per via stranga profesio. Vi sa<!--
-->vas, vi eltiras pacientojn el ĉiaspecaj suferoj, vi igas homojn
pli feliĉaj senigante ilin je inhiboj aŭ kompleksoj, kiuj fuŝis
ilian vivon, ĉu ne vere? Ĉu tio ne havigas al vi valoron supe<!--
-->ran al tiu de astronomiaj leĝoj, kiuj ŝanĝos eĉ ne reguleton,
ĉar io al infano doloras, aŭ ĉar alia tipo de verdo igus pentr<!--
-->aĵon pli kontentiga? Via "Dio-abstrakta-principo-reganta-la-<!--
-->universon" ege similas astronomiajn leĝojn. Blindaj, senkom<!--
-->pataj, necedemaj, neflekseblaj. Sed kiel savi aŭ krei belaĵojn,
se oni ne estas iu, kiu sentas, kiu vidas, kiu agas? Ĉu iu ne
estas pli ol io? Se mia luma amiko estas io, vi estas supera al
di. Eble ĝuste tio plaĉas al vi en via teorio: ĝi metas vin super
ĉiuj!</p>

<p class="p">– Vi eraras. Mi senprobleme akceptas, ke ekzistas
estaĵoj superaj al mi. Sur aliaj planedoj, ekzemple, aŭ en la
estonta tempo. Kio ĝenas min, tio estas, ke Dio, laŭdifine,
estas senlimulo. Nu, persono distingiĝas de alia persono, do
havas konturon, havas limojn. Personojn limigas tio, kion ili
havas, sed aliaj ne havas, kaj tio, kion ili ne havas, sed
havas aliaj.</p>

<p>– Vi pravas. Kion vi diras, tio bele esprimas, kion mi
vidis. Miaopinie nin ĝenas refoje la lingvaj kaptiloj. Vortoj.
Vortoj kiel "persona" kaj "nepersona" estas kaptiloj, tromp<!--
-->iloj. "Persona" povas elvoki ideojn kiel "iu, kiu faras stult<!--
[paĝo 92]
-->aĵojn sekvante sian fantazion sen konsideri la aliajn" aŭ "kiu
volas diferencigi sin de ĉiuj". Klare, tio ne povas aplikiĝi al
mia lumulo, kiu ne estas persona en la senco, ke Ulo Ikso
havas tiun kaj tiun karakterizojn, kiuj mankas al Ulo Ipsi<!--
-->lono. Mia tiea amiko ne havas rivalojn, samulojn, similulojn.
Estante ege supera al ĉiuj niveloj, di estas, iumaniere, neper<!--
-->sona: super kaj trans ĉiu persona diferenco.</p>

<p>Sed se mi diros "nepersona", oni miskomprenos min.
Tiu vorto elvokas konceptojn kiel "sen animo", "sen koro",
"anonima", "abstrakta" aŭ "universala", en la senco "konsi<!--
-->deranta nur la amasojn, ne la individuojn" aŭ en la senco de
io tiel vasta, oceaneca, ke eta guto aŭ eta fiŝo por ĝi ne ek<!--
-->zistas. Tiu, kiun mi renkontadas, plej kontrastas al tiuj. Ĉu
estus pli klare, se mi dirus "transpersona" aŭ "superperso<!--
-->na"? Ĉiaokaze, mia amiko el la alia dimensio estas ne io, sed
iu.</p>

<p class="p">– Se tiel, estas klare, ke tiu, kiun vi nomas via amiko,
estas la Dio de okcidentaj religioj. Por ili estas tre grave
koncepti Dion kiel iun, eĉ iun, kun kiu eblas rilati, kun kiu
rilati eĉ estas normale. Tio estas punkto, je kiu mi ne povas
kredi.</p>

<p>– Vi estas libera elekti vian starpunkton. Sed via
elekto estas laŭ mi bedaŭrinda. Se vi nur scius, kiom da bon<!--
-->aĵoj pro ĝi vi mistrafas!</p>

<!-- paĝo 93 -->

<h2>Dekkvara kunsido<br/>
Ne senkorpa</h2>

<p>– Refoje vi cerbumis pri miaj diraĵoj, kaj vi deziras
diskuti. Tio vidiĝas el via vizaĝo. Ni ofte staras malproksime
de la komenca projekto: ke mi simple raportu miajn traviv<!--
-->aĵojn en la transo.</p>

<p class="p">– Mi konfesas, ke vi pravas. Vi igas min cerbumi, tio
estas fakto. Kio interesas min, tio estas vin kompreni, kom<!--
-->preni la mensajn meĥanismojn, per kiuj naskiĝas viaj stran<!--
-->gaj noktaj eksterteraj vojaĝoj. Kaj kiel mi povus esti certa,
ke mi bone komprenas vin, se mi ne demandas?</p>

<p>– Konsentite. Nu, bone. Elpafu!</p>

<p class="p">– Vi klarigis al mi pasintfoje, ke via luma amiko la
eternulo estas nek persona nek nepersona. Kaj mi kontraŭ<!--
-->diris, ke ĝi havas sentojn, ĉar ĝi sendas savistaron al tiuj,
kiuj estas enŝlositaj sub la ruboj de ruinigita konstruaĵo.
Sed, eĉ se superpersona, kiel principo povus ami? Ĉar por
mi, senkorpa estaĵo nepre estas io abstrakta.</p>

<p>– Jen tipa okazo, kiam reliefiĝas la nekredebla distan<!--
-->co inter vi kaj mi. Se laŭ vi temas pri principo, ĝi havas
nenion komunan kun la estulo, kiun vi petis min rakonti.
Principo estas io, ne iu. Krome, mia amiko havas korpon.
Kiel mi jam diris, di estas kiel sango en vi. Di estas la vivo en
vi. Vi estas ties korpo. Kaj ankaŭ mi. Sed di lasas vin libera –
kaj di lasis liberaj la socion, viajn gepatrojn, ĉiujn, kiuj iel
influis vin – tiel, ke via korpo povas fari agojn, kiujn "di-en-<!--
-->vi" per si mem ne farus. Certe estas okazoj, kiam vi sentas, ke
vi faras aferon, kiun funde de vi vi ne aprobas, ke vi estas
<!-- paĝo 94 -->
kvazaŭ enŝlosita en konduto, kiun vi ne vere elektis plene
libere. Tiuj estas okazoj, kiam vi estas viktimo ĉu de via pas<!--
-->inteco (stulta decido, kiun vi foje plenumis kaj kies konsek<!--
-->vencoj plu daŭras), ĉu de aliaj estuloj – gepatroj, amikoj,
instruistoj, pastroj, filmkreantoj, libroverkintoj, reklamistoj,
ĉiaspecaj uloj – kiuj kondiĉis vin fari aferojn, kiuj, funde,
malplaĉas al vi, sed el kiuj vi ne scias, kiel malligi vin. Eble
estus troigo diri, ke ni vivas en mondo, en kiu ĉiuj konstante
provas influi ĉiujn, sed ĉu vi ne kredas, ke estas iom da vero
en tiu ideo? Kaj kiam la influemuloj uzas tre potencajn prem<!--
-->rimedojn, ekzemple: "Se vi tion faros, vi eterne suferos en
infero" aŭ "Se vi ne surhavas veston aŭ ŝuon de marko Ikso,
kio vi estas? Nulo!", ni estas tiel malfortaj, ke la premanto
gajnas. Ŝajnas al mi, ke la plimulto el la homoj ne kapablas
defendi sian liberecon, ili konstante serĉas, sen tion konscii,
iun, kiu diros al ili, kion fari aŭ kion pensi.</p>

<p class="p">– Jes, mi vidas, kion vi celas. Tia estas ekzemple
cigaredfumanto, kiu volus ĉesi fumi, sed kiu ne sukcesas, kaj
kiu komencis, ĉar, kiam li adoleskis, lin tedis ĉiam rifuzi la
proponitan cigaredon kaj aŭdi la kunulojn diri "Vi ne kura<!--
-->ĝas fumi, ĉu? Vi ne estas viro!" Ili ne respektis lian liber<!--
-->econ, ili premis, por ke li faru kiel ili, la reklamoj aldonis al
ilia influo siajn manipuladojn de la nekonscia psiko, kaj nun
li bedaŭras, sed li ne trovas, kiamaniere eliri el tiu sak<!--
-->strato.</p>

<p>– Jes. Ekzakte al tiaj sintenoj mi aludis. Ni povas uzi
nian persvadforton aŭ nian prestiĝon por konduki aliajn al
kondutoj, kiuj funde ne plaĉas al ili. Aŭ instrui al ili ami
aferojn – drogon, malhonestaĵojn, seksumajn praktikojn ne
respektajn al la partnero – kiujn, komence, ili sentis plej
<!-- paĝo 95 -->
kontraŭaj al tio, kio radias plej profunde en ili. Temas pri
perversigo de gusto aŭ inklino.</p>

<p class="p">– Vi priskribas per terminoj... kiel diri?... ĉu meta<!--
-->fizikaj?... realaĵojn, kiujn mi ĉiutage renkontas en mia pro<!--
-->fesia praktiko. Sed en nia ĵargono ni nomas tiujn "komplek<!--
-->soj", "nekonsciaj meĥanismoj", "duobla ligo", ktp</p>

<p>– Egale, kiel tiuj nomiĝas, kiam la funkciado de liber<!--
-->ecoj estigas diferencon inter tio, kion via korpo faras, kaj tio,
kion via animo esperas en siaj plej profundaj tavoloj, aperas
streĉiĝo, konflikto, inter la fundo kaj la pli supraĵaj niveloj.
Mi tion bone perceptis pri mi. Kion oni sentas, kiam oni
sentas sin malbonhumora, fuŝa, aĉa, sentaŭgulo, aŭ sentas la
mondon fuŝa, aĉa, maltaŭga, tio estas la konflikto inter "di-<!--
-->en-ni" kaj "ni-en-ni". <em>Tiu</em> foje montris al mi, ke nia korpo
enhavas pli multajn agantojn ol ni imagas.</p>

<p class="p">– Aj aj aj! Per tia diro, amiko mia, vi montras vin
preskaŭ psikoza. Ekzistas fakterminoj por tiatipa deliro...</p>

<p>– Sed eble la frenezuloj estas tiuj, kiuj kredas, ke ili
komprenas ĉion, kaj kiuj elpensas tiajn terminojn por rigardi
de supre homojn, kies travivaĵoj superas la komprenpovon de
ilia malvasta cerbo. Krome, kiel vi scias, mi ne pretendas ne
esti freneza. Mi ne scias. Mi ne eldiras juĝon. Mi rakontas
miajn travivaĵojn. Dia korpo estas ne nur la via, estas ankaŭ
arbo, herbejo, lago, floro, domo, kiujn homoj konstruis kun
koro plena je amo...</p>

<p class="p">–... aŭ kun multe da egoismo kaj aĉa kompreno pri
belo.</p>

<!-- paĝo 96 -->

<p>– Jes. Se tiel, homoj vestis din per vesto, kiu din
misprezentas. Di tion ne ŝatas, sed di lasas ilin fari, ĉar por di
homoj estas infanoj, kiuj ne scias, kion ili faras, kiuj tion
lernas ege malrapide, ege laŭgrade, de jarmilo al jarmilo. Di
similas patron, kiu lasas sian fileton ludi tajloron kaj surmeti
sur la korpon patran vestaĵojn, kiuj naŭzus lin, se tion farus
plenkreskulo. Aŭ katon, kiu konsentas, ke infano kaŭzu al ĝi
doloron, ĉar ĝi scias, ke estas infano. Mia luma amiko lasas la
homojn kaj aliajn estulojn fari, kion ili volas, ĉar di disponas
eternecon. Di scias, ke la allogo de dia belo / bono estas tiel
forta, ke homoj kaj aliuloj finfine vestos la universojn laŭ
maniero, kiu taŭgas al di. Por di jarcento estas multe malpli
ol sekundo por ni.</p>

<p class="p">– Unu el la fascinaj trajtoj de via mensa stato estas
via tempa skalo. Vi rigardas laŭ vidpunkto tre malsama ol
la mia. Vi parolas pri jarcentoj kaj jarmiloj en kazoj, kiam
mi uzus skalon nur horan aŭ tagan.</p>

<p>– Tiaj la aferoj aperas al mi, kiam mi iras al mia
rendevuo trans la bordo. Sed mi revenu al tio, kion mi diris:
mia tiea amiko ne estas principo. Estas iu, kiu amas, vibras,
vivas. Di estas amo, vibrado, vivo. Kaj di transdonas amon,
vibradon, vivon. Di traktas ĉiun ekzistanton kiel unikan.
Estas la malo de administrejo. Por la impostoj, kiu vi estas,
tio tute ne gravas. Kio gravas, tio estas eksteraj aferoj: via
salajro, viaj enspezoj, via familia situacio. Sed kio okazas en
via imago, viaj revoj, sonĝoj, deziroj, timo, suferado, aspiroj,
psika aŭ spirita vivovojo, tio ne estas konsiderata. Di agas
male. Kio din interesas, tio estas via esto. Vi kiel persono, ne
kiel n-ro Tiom aŭ Tiom ĉi.</p>

<!-- paĝo 97 -->

<p class="p">– Ĝi havas malsaman sintenon rilate al ĉiu kreito?</p>

<p>– Jes. Di estas plene adaptita al ĉiu kreato, di ja...</p>

<p class="p">– Pardonu la interrompon, kial vi diras "kreato", ne
"kreito"?</p>

<p>– Ĉar di ne ĉesas krei ĉion, kio ekzistas. Di nun kreas
vin, kaj min. Je ĉiu sekundo de nia tempo di subtenas tiujn,
kiujn di kreas. Di estas kiel mano en infanteatra pupo. Sen la
mano ĝi estus mola kaj inerta. Sed mia komparo riskas kaŭzi
miskomprenon, ĉar vera teatra pupo ne vivas sendepende.
Kontraste, homo liberas: estas pupo, kiu faras, kion ĝi volas,
kiu decidas, kion la subtenanta mano faros. (La realo estas
pli komplika: oni aldonu, ke la teatra pupo samtempe estas
viktimo – kaj profitanto – de la influo de aliaj estuloj, kiuj
antaŭe intervenis en ĝia vivo: ĝi faras movojn, kiuj jen estas
tiuj, kiujn ĝi mem volas, jen estas movoj, kiujn aliaj kondiĉis
ĝin fari, sed ambaŭkaze la mano lasas la pupon regi siajn
movojn.)</p>

<p class="p">– Se tiel, la mano utilas al nenio! Kial supozi, ke
ekzistas mano? Ne estas mano!</p>

<p>– Estas unu mano, ĉar estas ankaŭ alia mano, kiu
estas parto de la sama korpo. Ankaŭ tie estas pupo vibranta.
Di lasas ilin ludi. Ili povas frapi unu la alian, batali, insulti sin
reciproke: estas stadio en ilia ludo. Di scias, ke finfine ili
komprenos, ke estas preferinde harmonii inter si ol males<!--
-->timi, ol kriaĉi humilige aŭ ol militi. Pro respekto, di volas, ke
ili mem atingu tiun komprenon, ne ĉar iu perforte trudis la
bonan sintenon al ili. Sed mia komparo, kiel ĉiuj komparoj,
tre malproksimas de la realo, kia mi vidis ĝin. Eĉ se nur ĉar
mi devus atribui al di senfinan nombron da manoj.</p>

<!-- paĝo 98 -->

<p class="p">– Kiam vi diris, ke la pupo regas la manon, tio
pensigis min pri dancado.</p>

<p>– Jen belega bildo! Vi plene pravas. Ĉiu estulo dancas
kun di. Iuj sentas, ke di pli bone gvidas ol ili, kaj ili petas din
gvidi. Tion di faras, kvankam kelkfoje di diras: "Tamen, iom
da digno! Ne pasivu! Akceptu iniciatemi! Nun estu via vico
konduki min." Aliaj volas fari, kvazaŭ ili estus solaj, sen part<!--
-->nero. Di respektas ilin, lasas ilin konduki din tien, kien ili
iras. Di plu havigas al ili vivon, moviĝon. Di provas revenigi
ilin al ilia propra ritmo, al la vera ritmo de la paro, di flustras
al ili, ke tiu zono estas danĝera, aŭ tiu maniero danci nekon<!--
-->tentiga, sed di nur flustras. Di neniam perfortas, ĉar por di,
kio valoras pli ol ĉio, tio estas libereco. Di scias, ke oni suk<!--
-->cesas pli bone, se oni malkovris mem. Kaj di scias ankaŭ, ke
se la partnero faligos ilin en abismon, di kapablos eltiri lin aŭ
ŝin el tie.</p>

<p class="p">– Se ĉiu dancas kun ulo, kiu estas la sama laŭ mili<!--
-->ono da ekzempleroj, devas esti ege monotone!</p>

<p>– Sed ĝuste tiel ne estas. Kaj mi imagis, ke vi kom<!--
-->prenis! Memoru, kion mi diris pri dia amo al diverseco. Di
similas manon en teatra pupo. Se estas infana pupo, di
similas infanan manon, se estas gorila pupo, gorilan manon.
Di estas la animo de ĉiu korpo. Di ne estas la sama ulo. Jes,
jes, mi eraras. Kiel malfacile estas klarigi ĉi-tere aferojn tiel
simplajn tie! Di ĉiam estas si, la unikulo, la sola, kiu estas
super ĉio, origine de ĉio, baze de ĉio kaj fine de ĉio, samkiel
centre de ĉio, sed di havas miliardojn da vizaĝoj. Ĉar di estas
vivo konstante renovigata. Mi nomis din ondemaj, ŝanĝiĝ<!--
[paĝo 99]
-->antaj rebriloj, ĉu vi memoras? Di povus esti io ajn, krom mo<!--
-->notona.</p>

<p class="p">– Adaptita al ĉiu, amanta ĉiun, ĉu?</p>

<p>– Jes. Estas dio proksima. Tiel proksima al vi kiel viaj
karno kaj sango. Sed samtempe universala: ena al ĉio, sub<!--
-->tenanta ĉion ekzistantan, amantan ĉion, kio estas.</p>

<p class="p">– Ĉu ankaŭ viruson, kiu kaŭzas inferecajn suferojn?</p>

<p>– Aŭskultu, tion mi ne vidis. Sed se juĝi laŭ tio, kion
mi efektive konstatis, mi diros, ke plej probable okazas jeno:
di amas la viruson, sed di ne amas tion, kion la viruso faras al
la malsanulo, aŭ di ne amas ĉi ties mankon de rezistopovo,
kiu ebligas al la viruso agi detrue. Kiel estaĵo, la viruso estas
amata. Sed io certe estis perversigita en la rilato inter homo
kaj viruso, ĉu la homo iĝis sendefenda kontraŭ io, kio havis
alian funkcion ol malbonfari, ĉu la viruso estis enpuŝita en
alian agadon ol tiu, por kiu ĝi kreiĝis. Kiam vi diras al via
edzino vundan parolon, se tio okazas al vi, di amas vin, eĉ en
tiu momento. Di amas vian personon, vian eston, vin. Sed
kion vi faras, tio ne plaĉas al di. Ĉar di amas ankaŭ la per<!--
-->sonon de via edzino kaj por di ĉiu ekzistanto rajtas esti res<!--
-->pektata. Miaopinie, por di ekzistas granda diferenco inter est<!--
-->ulo kaj ago... Ej! Mi atentu! Estas io fia en niaj interparoloj!</p>

<p class="p">– Kio?</p>

<p>– Pli kaj pli vi alparolas min, kvazaŭ mi estus fakulo
pri Dio. Kaj mi ludas la ludon, kiun vi ekirigas. Ĉu ne ĝuste
tion moralistoj nomas "orgojlo"? Eĉ se vi ne kredas, kion mi
rakontas, via maniero paroli flatas min. Mi preteratentas, ke
mi scias pri di praktike nenion. Mi ŝajnigas min tiu, kiu scias.
<!-- paĝo 100 -->
Mi donas al vi belajn respondojn, kvazaŭ mi kompetentus.
Estas trompe. La demando, kiun vi ĵus vortigis, tre alte supe<!--
-->ras mian "halucinan" sperton. Nenion mi eksciis pri virusoj.
Kial mi tamen provis respondi?</p>

<p class="p">– Estas home, laŭ mi. Unuflanke, mia parolmaniero
subkomprenigas, ke vi havas tiun kompetentecon, kaj estas
normale ludi rolon, kiun la alia atribuas al ni kiel evidentan.
Aliflanke, estas home, kiam oni havas partan sperton en
unu kampo, provi diveni, surbaze de tiu sperto, kio okazas
tuj trans la limo de la konataĵoj. Estas tie nenio riproĉinda.
Des pli se, kiel vi, oni kapablas ekkonscii, kio okazas, kaj
konstati, ke oni eliras el la konata sfero. Se ne, oni mis<!--
-->prenas probablan opinion por vero, kaj oni falas en antaŭ<!--
-->juĝon.</p>

<p>– Vi estas indulgema. Dankon pri viaj toleremo kaj
kompreno.</p>

<p class="p">– Ĉu vi scias, kiel la verkisto David Ŝahar konceptas
malbonon?</p>

<p>– Ne.</p>

<p class="p">– Li diras, ke ĝi konsistas en tio, ke afero ne situas
ĝustaloke, tiel ke ĝi akiras alian identecon. Kafo en mia taso
estas bono, bona. Kafo sur mia pantalono estas malbono,
malbona. Ĝi eĉ ne plu estas kafo, ĝi estas makulo. Eble la
viruso estas en simila situacio...</p>

<!-- paĝo 101 -->

<h2>Dekkvina kunsido<br/>
Ĉu toksomanie?</h2>

<p class="p">– Okazis io. Vi aspektas kiel iu, kiu estis... mi ne dirus
traŭmatita... tio estus tro forta, sed... skuita.</p>

<p>– Psiĉjo, vi mirinde legas el vizaĝo, tio estas unu el viaj
ŝatataj talentoj. Jes, okazis al mi io, kio... ankaŭ mi ne trovas
la vorton... ŝancelis min, kaŭzis en mian animon kvazaŭ ter<!--
-->tremon.</p>

<p class="p">– Sed estas klare, ke vi retrovis vian ekvilibron, tio ne
lasis vin surgrundigita, aŭ deprimita.</p>

<p>– Ne, tute male. Mi ŝvebas en dankemo, kaj tio estas
plej agrabla. Fakte, temas pri sonĝo.</p>

<p class="p">– Ĉu vera sonĝo, aŭ io, kio okazis al vi dum ekskurso
en la mondo de senfina lumo? Por vi, tiuj estas tre malsamaj
aferoj, ĉu ne?</p>

<p>– Jes. Mi sonĝas ĉiunokte, kiel ĉiu homo, kaj tio havas
nenion komunan kun la alia sperto, kiu ĉiam estas tute stabi<!--
-->la, en kadro, kiu ne varias dum la restado tie, aŭ varias nur en
kohera maniero, kiel surtere. Kaj krome estas ĉiufoje io, kio
bonefikas al mi, travivaĵo, dum kiu mi renkontas nur bon<!--
-->ulojn, estulojn simpatiajn, komprenemajn, kapablajn kun<!--
-->vibri kun mi aŭ kundividi miajn zorgojn. En la sonĝoj okazas
io ajn. Mi povas timi. Ofte mi forgesis ion, aŭ mi ne retrovas
miajn ŝlosilojn. Aŭ mi sidas en la lernejo kaj mi ekkonscias,
ke mi ne faris la farendan taskon. Aŭ mi estas tute nuda inter
homoj vestitaj. Aŭ min persekutas banditoj. Aŭ mi transiras
en unu sekundo de ĉevalo al biciklo al kamiono. Vi scias,
kiajn sonĝojn mi vidas, ni sufiĉe parolis pri ili dum la terapio.
<!-- paĝo 102 -->
Ili ne ŝanĝiĝis ek de kiam mi vizitadas la brilmondon, krom
per tio, ke mi pli malofte havas sonĝojn, en kiuj mi timas aŭ
sentas min malsupera.</p>

<p class="p">– Vi diras, ke tiuj noktaj vojaĝoj estas stabilaj. Kiam
vi forflugas al tiu brilmondo, ĉu vi ĉiufoje trafas la saman
ejon?</p>

<p>– Ne. Tute ne. Estas preskaŭ ĉiam malsame. Mi vidas
la knabineton. Ŝi ridetas al mi petole, kaj poste... Estas
kvazaŭ mi ĵetus ĵetkubon, kiu difinus, en kiun ĉelon de la
ludo mi metos mian ludmarkon por komenci. Fakte, mi ha<!--
-->vas ian povon super la komenca kadro. Se mi deziras alveni
en loko kun difinitaj karakterizoj, senprobleme prosperas al
mi. Sed tion mi ne faras, ĉar fascinas min vidi la variecon de
la scenejoj, kaj tio pliigas mian liberec-senton, kiu pliigas la
senton proksimi al mia tiea amiko. Ofte mi sentas din, mi
sentas dian ĉeeston, eĉ se mi din ne vidas, eĉ se mi ne parolas
kun di. Mi sentas, ke mi estas en mondo, kiu aparte bele ma<!--
-->nifestas din. Estas tre malfacile esprimi, kion mi vivas, per
teraj vortoj. Kiam di ne percepteblas, mi tamen sentas din,
kaj kiam ni ne parolas, tamen ni parolas. Kompatinda psiĉjo!
Kun via kartezia logiko, vi neniam povos penetri la mondon
de la glorbrilo.</p>

<p class="p">– Aĉ al mi! Tamen, mi ne malbone vivas eĉ sen koni
vian fantazian mondon. Des pli, ĉar mi ekkonas ĝin per vi...</p>

<p>– Ha jes! Tion vi foje nomis "vivi per peranto". Mi
ĝojas, ke mi povas fari al vi tiun servon.</p>

<p class="p">– Ni transiru al io pli serioza. Kiel aspektas tiuj ne<!--
-->atenditaj kadroj, en kiuj vi subite troviĝas.</p>

<!-- paĝo 103 -->

<p>– Ili konigas al mi la diversecon de mia tie-transa
lumkamarado, diversecon, kiu estas senfina, ĉar di estas sen<!--
-->fina. Alivorte, povas esti ege simple, normale aŭ tute surpri<!--
-->ze. Verda pejzaĝo kiel nialanda kamparo. Granda urbo kiel
Parizo, sed sen poluo, sen malbelaj magazenoj, sen homama<!--
-->soj, kies vizaĝoj estas streĉitaj, zorgaj aŭ atakemaj, kaj kun pli
vastaj kaj plaĉaj verdaj spacoj. Neĝa pejzaĝo. Ŝipo meze de
vasta maro, jen kvieta, jen kun gigantaj ondoj. Biblioteko, kie
homoj toge vestitaj malvolvas antikvajn tekstojn kovritajn
per stranga skribo, ridetante unu al la alia. Vidaĵo de sur alta
montaro, vi scias, kiel aperas, se oni staras pli alte ol la limo
de la arboj, kaj oni troviĝas en rokdezerto. Tre paca klostro,
kun kvadrata ĝardeneto kaj puto meze. Ĉambro simila al ne<!--
-->nio konata, en domo eksterordinara, kiel verŝajne ekzistas
sur aliaj planedoj. Praarbaro simila al la amazonia. Ĉina ĝar<!--
-->deno mirinde aranĝita, kiajn mi vidis, dum mi laboris en ori<!--
-->enta Azio. Vastega herbejo kun enormaj aroj da bizonoj...</p>

<p class="p">– Estas do bestoj, ĉu ne?</p>

<p>– Certe! Ĉu pri tio mi neniam parolis? Nekredeble
vasta gamo de plej diversaj bestoj, floroj, kreskaĵoj.</p>

<p class="p">– Kaj vi ne elektas, ĉu?</p>

<p>– Ne konscie. Estas pli malpli, kvazaŭ mi pagus abo<!--
-->non al restoracio, kies ĉefkuiristo ĉiutage preparas malsaman
menuon. Mi fidas lin. Se io ne plaĉus, mi petus ion alian kaj
tion ricevus. Sed neniam okazis, ke ne plaĉas al mi. Eĉ kiam
mi retroviĝis rajdanta flugantan ĉevalon, kiu rapidis supren
direkte al brulanta stelo. Aŭ kiam mi staris funde de oceano,
kaj paŝis sen devi naĝi kaj sen spirproblemo. Iuaspekte, estas
mondo sonĝa aŭ luda, kiel la mondoj, kiujn elpensas infanoj
<!-- paĝo 104 -->
aŭ bildostri-desegnistoj. Sed ĉiam estas io, pro kio estas ege
pli ol tiuj: la konversacioj, la faktoj, kiujn oni instruas al mi,
la fakto esti amata, estimata, alte taksata. La ĝojo. Ĉiam estas
fona etoso de ĝojo. Kaj ĉiam estas tre trankvile, krom se mi
decidas la malon por preciza celo. Aŭ pli ĝuste, ĉiam regas
granda trankvilo funde de mia koro, eĉ se je la nivelo de ges<!--
-->toj kaj agoj povas ekzisti ia ekscitiĝo.</p>

<p>Foje la ekskurso komenciĝis meze de tre skuata maro.
Mi estis en eta-eta boato, vera nuksoŝelo. Mi estis sola, kaj ne
sciis, kie mi troviĝas. Zigzagis fulmoj, tondris. Sed sentiĝis
nevidebla ĉeesto, pro kiu mi estis plene trankvila, sen eĉ plej
eta zorgo. En sonĝo simila sceno terure angorigus, ĝi strikt<!--
-->igus la gorĝon, anheligus. Ankaŭ en realeco, cetere. Tie, ĝi pli
similis al plezuro. Tial mi ne timas morti. Mi scias, ke trans
morto nin bonvenigas homoj ege simpatiaj, kaj ni neniam
enuos, tiom da fascinaj aventuroj ni vivos. Preterpase mi di<!--
-->ru, ke vi, kiu ŝatas legi, trovos tie transe librarojn, apud kiuj
ĉiuj teraj kune estas kvazaŭ ludmagazeno por sesjaruloj.</p>

<p class="p">– Ha jes! Ĉu vi vidis bibliotekojn?</p>

<p>– Jes. Kaj vidbendejoj kaj diskejoj.</p>

<p class="p">– Ĉu oni dancas en tiu universo?</p>

<p>– Kompreneble. Festo estas tie grava ero de la vivo.
Sed ankaŭ silento, kian povas elekti iu portempe enmem<!--
-->iĝinta en soleco, plej ripozige. Oni tie trovas ĉiujn elementojn
de surtera kaj ekstertera vivo, escepte de la malbonaj. Apud
bibliotekoj ekzistas rimedoj por transdoni informojn, kiaj ne
ekzistas niamonde, specoj de ĉioampleksa vido, kiuj komuni<!--
-->kas en unu sekundo la enhavon de dudekvoluma enciklope<!--
-->dio (ho ve, en mia sperto, restas el tio nenio, kiam mi revenas
<!-- paĝo 105 -->
sur nian planedon). Oni elektas laŭ la gusto kaj ritmo. Oni
povas pasigi la eternecon en lernado, distrado, kontentigo de
sia scivolemo.</p>

<p class="p">– Ĉio, kion vi ĵus diris, tiuj pejzaĝoj, la ĉevalo, kiu
ekflugas, la eta boato en la alt-onda maro, pensigas min pri
LSD. Mi min demandas, ĉu, neintence, vi ne hazarde trovis
sistemon, kiu igas vian cerbon sekrecii halucinigan substan<!--
-->con. Ĉu viaj promenoj en tiuj ĉielaj lokoj ne estus kvazaŭ
toksomania kutimo?</p>

<p>– Je tio vi ne kredas, espereble! Aŭ ĉu pliafoje estas
rimedo defendi vin kontraŭ vero, kiu vin timigas? Kiel vi
povas diri ion similan? Kun via profesio, vi certe rilatas kun
veraj toksimaniuloj. Ĉu vi vidis eĉ unu, kiun drogo kondukis
al anima paco, al trankvilo, al ekvilibro, al pli bona sano, al
kuraĝo? Vi sekvis mian progresadon. Vi konas mian evoluon.
Vi perfekte scias, ke mi ŝanĝiĝis ek de la unua vojaĝo tien laŭ
plene pozitiva maniero. Vi eĉ scias, ke mi estis psikologie kaj
spirite devigita ŝanĝi mian okupon, ĉar mi ne plu elportis nur
relative facile perlabori monon, kaj io profunda en mi postu<!--
-->lis, ke mi prizorgu suferantojn, agu en la kampo de homa mi<!--
-->zero, pro kio mi transiris al sociala aktiveco, kvankam mia
salajro nun havigas al mi kvaroble malpli da mono ol mi rice<!--
-->vis en mia antaŭa profesio. Vi scias, ke mia edzino trovas la
vivon kun mi tre pli facila kaj plaĉa, ek de kiam mi oftumas
en tiu paradizo. Se vi konas drogon, kiu havas tian efikon, mi
tre dankus, se vi indikus al mi, kiu. Kaj vi havas la moralan
devon konigi ĝin al niaj aŭtoritatoj, al la medicinaj, sociaj kaj
ekonomiaj rondoj, al internaciaj instancoj. Ĝi rapide solvus
ĉiujn problemojn de la homaro.</p>

<!-- paĝo 106 -->

<p class="p">– Bonvolu senkulpigi min. Vi pravas. Neniu drogo
havas sur la psikon la efikon, kiun klare havas sur vin viaj
malkovroj en tiu transa mondo. Toksa drogo enŝlosas indi<!--
-->viduon en si mem. Viaj noktaj ekskursoj malfermis vin al
aliuloj. Ili liberigis fontojn de sindediĉo kaj sindonemo, kiujn
mi nur povas agnoski. Mi scias pri viaj aktivecoj serve al
senesperuloj kaj homoj senhejmaj, ili estas publike konataj.
Kaj estas vere, ke vi tute ne estis tia antaŭe. Pardonu min.
Asimili viajn travivaĵojn al drog-efiko estis nepermeseble.</p>

<p>– Uf! Mi ektimis. Mi ĝojas, ke vi ekkonsciis la signifon
de via diro. Alie nia rilato estus fuŝita. Mi ne plu fidus vin.
Sed... mi bone komprenas, ke la ideo venis en vin. Estas
spontana reago tute normala. Hipotezo, kiun vi devis fari.</p>

<p class="p">– Dankon pri via kompreno. Sed nun mi ŝatus, ke ni
revenu al tiu sonĝo, kiu tiom skuis vin, kaj kiu estis vera
dorma sonĝo. Ĉu vi rakontu ĝin?</p>

<p>– Estis mallonge, sed plej intense. Mi marŝis en sablo<!--
-->dezerto. Mi estis elĉerpita. Mi soifis mortiĝe. Mi malsatis. La
suno estis senkompata. Mi ne sciis, kie mi estas. Mi marŝis,
marŝis, marŝis plu, ĝis mi falis, perdinte la forton teni min
sur miaj kruroj. Mi ne dubis, ke mi mortas, ke ĉi-foje estas
vere la fino. Mi perdis la konscion. Post longega daŭro mi
vekiĝis en groto. Kaŭris apud mi maljunulo kun turbano sur<!--
-->kape, kiu psalmis ritmajn frazojn. Komence estis tute konfu<!--
-->ze, sed iom post iom mi komprenis, kion li ĉantas kaj mi
sentis, ke tion mi ripetu. Estis kvazaŭ magia formulo, kiu min
resanigos: "Dissolviĝu la timoj / Regu lumo / Bono disvastiĝu
kaj venku" Mi ankoraŭ estis grandparte nekonscia, kiam mi
komencis ripeti tiujn vortojn. Kaj subite mi retroviĝis en oazo
<!-- paĝo 107 -->
kun beleco senkompara. Staris palmoj, mozaikaj fontanoj,
marmorpalacoj puntece prilaboritaj. Ek de tiu fazo de la
sonĝo, la etoso tre similis tiun de miaj paradizaj ekskursoj.
Tamen estis malsame. Jen. Estas nenio pli ol tio. Mi ne suk<!--
-->cesas komuniki, kial mi sentis ĝin tiel eksterordinara. Eble la
dankosento al la turbana maljunulo. La impreso, ke oni tiris
min elmorte, el morto aparte abomena, en angoro kaj plena
sekiĝo.</p>

<p class="p">– Dankon, ke vi rakontis al mi tiun belan sonĝon.</p>

<p>– Mi rakontis la sonĝon, sed ne tion, kio okazis al mi
tuj, post kiam mi vekiĝis. Mi ne povas diri tion. Mi ne
kuraĝas. Vi rigardus min definitive freneza. Eble foje, post
multe da tempo, mi tion rakontos al vi.</p>

<p class="p">– Feliĉe mia profesio trejnis min elporti frustron.</p>

<!-- paĝo 108 -->

<h2>Deksesa kunsido<br/>
Preferi, prefero, prefera, prefere</h2>

<p class="p">– Hoho! Hodiaŭ vi aspektas bataleme. Vi sentas
emon diri al mi ion, kio saltigos min plafonen!</p>

<p>– Ĝuste divenite, psiĉjo mia kara. Mi efektive deziras
diri al vi ion nekompreneblan, nelogikan, kio restos en via
gorĝo negluteble. Sed diri mi devas, ĉar mi vidis.</p>

<p class="p">– Ĉesu rondvagi ĉirkaŭ la temo! Pri kio temas?</p>

<p>– Pri vero, kiun vi ne sukcesos digesti, tiel ke vi trovos
esprimojn, pro kiuj mi sentos min idiota aŭ nekomprenata,
kio estas plej malagrabla. Jen: Dio preferas ĉiun.</p>

<p class="p">– Efektive, tio ne havas sencon.</p>

<p>– Ĉu vi havas gefilojn, psiĉjo? Jes, certe. Vi ja estas
avo. Kaj vi aperas al mi kiel bonulo, malgraŭ kelkaj mis<!--
-->funkciantaj cirkvitoj viacerbe. Mi do supozas, ke vi amas
viajn infanojn kaj ke ankaŭ ili estas homoj ne malbone bak<!--
-->itaj. Se tiel estas, certe okazas, kiam via familio kunestas ĉe
vi, ke vi rigardas viajn idojn unu post la alia. En la momento,
kiam vi rigardas unu, vi sentas vin plena je tenereco, vi
fandiĝas pro amo, kaj vi diras al vi: "Ne estas dubo, tiun mi
preferas." Vi vere sentas la preferon. Sed post sekundeto viaj
okuloj turniĝas al alia, kaj enmense vi diras: "Kia bela knab<!--
-->ino, kaj kiel dolĉa! Certe ŝin mi preferas." Kaj vi sentas kor<!--
-->inklinon miksitan kun fiero, kiu portas vin al kulmino de
feliĉo. Kaj tiel plu kun ĉiu. Mia amiko la eterna vivdonanto
sentas same por ĉiu el ni. Sed, kiel mi foje diris pri la ĉiel<!--
-->arko, di havas la kapablon ĉion vidi samtempe. <em>Tiu</em> preferas
ĉiun el ni al ĉiu el ni je la sama momento.</p>

<!-- paĝo 109 -->

<p class="p">– Tro paradokse! Tio estas sensencaĵo.</p>

<p>– Mi sciis, ke tiel vi reagos. Nu, egale ĉu paradoksan
aŭ ne, tiun preferon al ĉiuj mi konstatis, kaj pri ĝi diskutis
kun diversaj renkontitoj tie-transe. Mia impreso do estis ĝus<!--
-->ta, sed mi ne scias, kiel ĝin komuniki. Vi iam klarigis al mi, ke
ĉiu homo deziras esti iu speciala por iu, esti rekonata, amata
nur pro tio, kio li aŭ ŝi estas. Tiu deziro estas plenumita rilate
al mia tie-transa amiko. Vi estas speciala, vin di rekonas
aparte, vi elstaras por di el la homamaso, vi estas la prefer<!--
-->ato. Sed ankaŭ ĉiuj aliaj.</p>

<p class="p">– Via rakonto estas simpatia, sed mankas al ĝi kohe<!--
-->ro.</p>

<p>– Eble por di "simpatia" pli gravas ol "kohera", tenero
pli ol rigoro. Sed imagu jenan situacion. Okazis ŝippereo, kaj
la sinsavintoj, sur senhoma insulo, sukcesis komuniki per
radio kun homoj sur la firma tero, tiel ke la estro de sav-<!--
-->organizo delegas al ili junan virinon por alporti nutraĵojn,
medikamentojn, ktp, kaj aranĝi la revenon. Plenumante sian
taskon, ŝi enamiĝas al junulo el la grupo. Ŝi klare preferas lin.
Ŝi agas juste rilate al la aliaj, ŝi ne favoras lin, sed en ŝia koro
ne estas dubo: lin ŝi preferas. Ĉu vi sekvas min?</p>

<p class="p">– Kompreneble! Ĉi-foje, estas nenio kompleksa en la
afero, estas eĉ simplege.</p>

<p>– Bone. Nun imagu, ke la estro sendas tiom da de<!--
-->legitinoj, kiom da rifuĝintoj estas sur la insulo, kaj ke pro
eksterordinara hazardo ĉiu enamiĝas al malsama grupano.
Aperas reala prefero, tamen neniu estas maljusta. Nu, mia
tie-supra amiko estas tia: di delegas sin al ĉiu vivanto, kaj
ĉiufoje di enamiĝas al tiu, di tiun preferas. La fakto, ke di
<!-- paĝo 110 -->
preferas vin, ke por di vi estas iu elstaranta el la amaso, ke vi
estas iu speciala en dia koro, ne malhelpas, ke di sentas la
samon pri mi.</p>

<p class="p">– Tiam ĝi estas plura!</p>

<p>– Vi foje klarigis al mi, ke ĉiu homo estas plur-esta, ke
en difinita momento min tenas kontraŭaj deziroj: fordoni
min al la ĝuado, al kiu miaj instinktoj min puŝas, kontentigi
postulemajn moralajn ordonojn, kiujn mi akceptis por mi,
prizorgi la bildon, kiun mi prezentas al la ekstera mondo,
konsideri, kio plej utilos al mia estonta bonstato, ktp. En ĉiu
el tiuj inklinoj mi tamen estas mi. Mi estas unu sola estulo,
unu sola korpo, unu sola psiko. Kiam mi parolas al mia
patrino, mi ne estas ekzakte la sama kiel se mi parolas al
kamaradoj aŭ al mia direktoro. Mi uzas iom alian lingvaĵon,
mi diras malsamajn aferojn. Mi iel estas iu alia. Mi povas tion
fari ne mensogante, plene restante mi mem. Kial mia amiko
ĉiela ne estus tia kun la senfina nombro de la kreaĵoj, tamen
restante si? Kun la diferenco, ke en di ne ekzistas la streĉiĝoj
kaj disstreboj, kiujn vi citis, kiam vi klarigis al mi tiun homan
plur-estecon.</p>

<p class="p">– Kiamaniere vi reagis, kiam vi... halucinis..., ke ĝi
preferas vin?</p>

<p>– Mia tuja emo estis fandi min en di. Mi diris: "Mi
volus esti en vi, miksita kun vi". Iom kiel kiam oni karne
amas kaj oni sentas deziron enplekti sian korpon en la
korpon de la alia.</p>

<p class="p">– Kaj ĉu vi kunfandiĝis kun ĝi?</p>

<!-- paĝo 111 -->

<p>– Ne. Di diris: "Mi volas, ke vi estu vi, ne mi. Al mi
plaĉas diverseco, tial mi volas, ke vi estu malsama, unika. Mi
volas, ke vi estu distingebla de mi. Mi volas, ke vi estu."</p>

<p class="p">– Ĝi forĵetis vin!</p>

<p>– Tute ne. Di min kreis. Di diris: "Vi volas miksi vin
kun mi, ĉar vi amas min. Sed se vi fariĝus mi, mi ne plu
povus ami vin. Imagante, ke mi vin amas, mi amus nur min,
mi falus en mem-erotecon. Mi estus la Egoisto. Ne. Faru al
mi la plezuron esti, por ke mi povu ami vin."</p>

<p class="p">– Kaj kion vi respondis?</p>

<p>– Ke ju pli mi vizitadis din, des pli mi trovis din
mirinda, des pli mi amis din, des pli mi sentis emon din
plezurigi. Mi diris: "Mi volas fari, kion vi volas. Nur tion, kion
vi deziras. Estu ĉio laŭ via volo!"</p>

<p class="p">– Vi vere suferas pro obseda pasio. Tiagrade, ke vi
submetas vin. Vi rampas kiel kompatinda larvo ĉe la piedoj
de via diktatoro el la mistikaj regionoj. Via idealo estas iĝi
ĝia sklavo, ĝia roboto.</p>

<p>– Ĉi-foje, psiĉjo, vi troigas. Vi ne plu respektas nian
interkonsenton. Vi diris, ke neniam vi insultos min. Mi ne
estas kompatinda larvo, nek sklavo, nek roboto. Vi nenion
komprenis pri tio, kiom al di gravas, ke ĉiuj ĝuu dignon.
Prave di atribuas grandegan gravecon al tiu digno. Se ni
submetas nin, io en ni grumblas: "Vi lasas tiun ekposedi vin,
vi povus agi sola, memstare, vi ne estas vera homo." <em>Tiu</em>
montris al mi, kiom di amas tiun parton de nia personeco, la
parton, kiu postulas liberecon. Certe, di ankaŭ vidigis, ke ofte
tiu parto eraras, tiusence, ke pro ĝi ni ne metas nin sur nian
<!-- paĝo 112 -->
lokon de ono de granda tuto, aŭ de etulo fronte al iu grand<!--
-->ega, sed eĉ kun tiu fuŝo mia vivkrea kamarado ege amas ĝin.
Kaj realisma vido al la mondo postulas, ke ni perceptu nin
subaj al di. El di ni ja eliras, ne inverse. Di naskas nin, ne ni
din.</p>

<p class="p">– Ĉu vere? Se, kiel mi kredas, ĝi ne ekzistas kaj vi nur
imagas ĝin, Dio eliras el via cerbo, ĝin naskas vi, via deliro.</p>

<p>– Vi havas talenton, psiĉjo, por trovi ruzajn elturn<!--
-->iĝojn, sed, kiel ajn inteligenta vi estas, ne vi fabrikis la univer<!--
-->son, nek vian propran korpon, nek eĉ la psikologiajn leĝojn,
kiujn vi aplikas en viaj terapioj. Naturo ekzistis antaŭ ol vi
naskiĝis, ĝi havas leĝojn, kiuj jam ekzistis antaŭ ĉio, kion vi
povas imagi, antaŭ ĉio, kion vi povas decidi, pretekste, ke vi
rifuzas esti submetita sklavo. Ej! Vi ĵus reagis kiel infano!</p>

<p class="p">– Kiel do?</p>

<p>– Estas amuze, vi aspektas ofendite! Vi ĉagrenis min
kun via akuzo pri sklaviĝemo, kaj, sen tion konscii, mi nomis
vin infano por miavice vundi vin. Estu kiel ajn, estas vi, kiu
foje klarigis, ke infanoj ĉiam puŝas koncepton ĝis ekstremo,
ĉu ne? Redukti al nur du terminoj la multajn eblajn sintenojn
fronte al mia kamarado, kvazaŭ eblus esti nur ĉu "nobla ri<!--
-->belulo", ĉu "submetita sklavo", estas infaneca du-termina re<!--
-->zono, ĉu ne?</p>

<p class="p">– Trafite! Vi pravas.</p>

<p>– Homo ne estas sklavo. Ĝi estas libera fari, kion ĝi
volas. Mia amiko eterna volas, ke la kreitoj / kreatoj liberu.
Ĝuste ĉar por di tiom gravas libereco, di ne malhelpas, ke ili
kaŭzu katastrofojn, sciante, ke di sukcesos restarigi la situa<!--
[paĝo 113]
-->cion poste. Sed rekonu, ke homo estas parto de Naturo, ke ĝi
ne superregas ĝin laŭ absoluta mezuro. Ĝi povas administri
ĝin, mastrumi ĝin, sed se ĝi ne respektas ĝiajn leĝojn, ĝi po<!--
-->vos fari plej penajn fortostreĉojn, ĝi atingos nenion. Pripen<!--
-->su: kiel homoj iris sur Lunon?</p>

<p class="p">– En raketo komence, poste en eta spacveturilo
nomata... kiel do?... ĉu "modulo"?</p>

<p>– Ankaŭ mi ne memoras, sed tio ne gravas. Kion mi
celas, tio estas: por liberigi sin el la fortoj tenantaj ilin kapt<!--
-->itaj sur Tero, kaj ekĵeti sin en spacon, la homoj ne diris: "Ni
rifuzas submeti nin al la leĝoj de Naturo, ni rifuzas esti skla<!--
-->voj aŭ subuloj, ni estas estuloj liberaj, ni estas Ribeluloj kun
granda R." Ne. Ili humile esploris por malkovri, kiuj estas la
faktoroj, kiuj ligas ilin al Tero. Ili pene laboris por havigi al si
detalan ekkonon de ĉiu leĝo astronomia, fizika, ĥemia, mate<!--
-->matika, ktp, sciante, ke tiuj leĝoj estas pli fortaj ol ili, kaj ili
akceptis, ke tiuj estu pli fortaj ol ili. Tiel ili povis kontraŭmeti
unu malliberigan leĝon al alia leĝo lasanta same neniom da
libereco: difinita karakterizo de difinita ĥemiaĵo, se metite en
difinitajn fizikajn kondiĉojn, estas pli forta ol la senkompata
leĝo de universala gravito kaj ebligas, ke la raketo eskapu el
la tera altiro, el pezeco. Poste oni utiligas la saman senes<!--
-->ceptan leĝon de universala gravito, kiam ĝi fariĝas altiro al
Luno. Humile oni submetas sin al la leĝoj. Sed ju pli oni
konas ilin, des pli kontraŭeblaj ili fariĝas, des pli inteligent<!--
-->eco povas meti en ilin flekseblecon. Homo ne estas la Plej
Supra Ribelulo, kiu estus Kontraŭdio, neanto de la leĝoj de la
kreita mondo. Tiu rompus sian korpon, kiel Ikaro, ĉar li lokus
sin mem en iluzion. Ni homoj estas la mastrumantoj, plene
liberaj (ĉar la mastro lasas nin agi laŭvole), de bieno, kiu ne
<!-- paĝo 114 -->
apartenas al ni, sed kiu estis al ni konfidita. Ni povas helpi
Naturon produkti pli multe aŭ pli bone, sed nur se ni res<!--
-->pektas ĝiajn leĝojn.</p>

<p class="p">– Mi konfesas mian eraron. Vi ne estas submetita
sklavo, kaj estas vere, ke viaj konsideroj estas pli maturaj ol
mia unua reago. Sed pri kio ni parolis? Ha jes! Pri tio, kion
via halucinata Dio respondis, kiam vi diris: "Estu farate laŭ
via volo"</p>

<p>– Vi neniam divenus, kion di respondis.</p>

<p class="p">– Mi eĉ ne provos!</p>

<p>– Di respondis: "Faru laŭ via volo!" Stranga inter<!--
-->ŝanĝo! Di ripetadis: "Mi volas, ke vi estu libera, ke vi havu
vian propran volon kaj plenumu ĝin. Mi petas vin, faru, kion
vi volas." Kaj mi respondadis: "Ne, ne. Kion volas vi. Mi amas
vin. Plej gravas via plezuro."</p>

<p class="p">– Kaj ĝi respondadis: "Mi vin amas. Plej gravas <em>via</em>
plezuro."</p>

<p>– Ekzakte. Ni estis kiel du uloj, kiuj ĝentile kapklinas
unu al la alia tiel profunde, ke la kranioj preskaŭ kolizias. Sed
ĉe ni estis, ne etiketa rito, nur absolute aŭtenta deziro. Ŝajnas
al mi, ke ami estas tio: kiam ambaŭ sincere deziras, ke la alia
estu... ekzistu... estu si mem.</p>

<p class="p">– Vi do kreis Dion laŭ via bildo kaj vi imagas, ke ĝi
reciproke kreis vin laŭ sia!</p>

<p>– Facilas ironii, kaj rediri delonge gurdatajn ŝercojn.
Amuzu vin per tiuj ludoj, se ili helpas vin elporti ion neel<!--
-->porteblan, nome, ke mia alimonda amiko ekzistas, ke di vivas
en vi, kaŝite, diskrete, modeste, kaj ke di amas vin per prefer-<!--
[paĝo 115]
-->amo. Tiufoje, mi sentis min kiel planedo orbitanta ĉirkaŭ
suno. Mi sentis min altirata al ĝi, al ĝia maso enorma kaj
brula. Mia neperceptebla maso de eta-eta planedeto neniom
pezis kompare kun tiu altirforto, mi falis sur ĝin el la ekstre<!--
-->maĵo de l' kosmo. Sed la suno diris al la planedo: "Ne venu
tro proksimen, vi brulus. Kaj mi ĉesus vidi vin. Mi amas vian
vizaĝon. Eble vi ne trovas ĝin bela, sed mi amas ĝin, kia ĝi
estas. Mi vidas en ĝi belecon, kiun la plimulto el la homoj ne
povas vidi. Tiun belecon mi volas kontempli. Mi volas vidi
vin. Elpensu vian irvojon ĉirkaŭ mia akso: vi amos min, kaj
mi vin amos. Se vi fandiĝus en mi, vi ĉesus esti."</p>

<!-- paĝo 116 -->

<h2>Deksepa kunsido<br/>
Patro, patrino, Dio: la granda elreviĝo</h2>

<p class="p">– Vi aperas bonhumora. Via vizaĝo kvazaŭ disradias
lumon. Ĉu okazis io aparte ĝojiga?</p>

<p>– Tiel bagatela okazaĵo, ke mi normale ne mencius
ĝin, nur pro via demando mi ĝin diros. Mi preterpasis sur la
trotuaro, kiam iu sinjorino eliris el sia veturilo, kiun ŝi ĵus
lasis tie. Viro pretiĝis enŝovi sin en la propran aŭton. La
sinjorino ridetis. Kaj la sinjoro diris al ŝi: "Kiel plezure ko<!--
-->menci la tagon ricevante tiel luman rideton!" Estas fakto, ke
la rideto de la virino estis aparte radia. Ŝi tuj ridetis eĉ pli,
kompreneble, aŭdante tiujn vortojn. Klare, ili ne konis unu la
alian. Jen. Nenio pli. Mi nur observis tiun scenon, kiu ne
daŭris pli ol tridek sekundojn. Sed ĝi havis efikon. Ĝi vekis en
mi grandan ĝojon. Tiu rideto ja estis libera je ĉia atendo, je
ĉia reciprokaĵo, fontanta el pura kora inklino, kvazaŭ tro<!--
-->abundis la plezuro vivi en mondo kun aliaj vivantoj. Mi havis
la saman impreson kiel la sinjoro, ke mia tago bele komenc<!--
-->iĝis kaj nun estos pli luma.</p>

<p class="p">– Kaj, se juĝi laŭ tio, kion mi scias pri vi, vi vidis en
tio manifestiĝon de via ulo alimonda, ĉu ne?</p>

<p>– Jes. Kvazaŭ la sinjorino ekkonsciis la belecon de la
tago. La blua ĉielo, la birdoj trilantaj, la floroj sur vidalvida
balkono. Ŝi ne povis teni ĉion ĉi nur en si. Ŝi devis kundividi.
Verŝajne ankaŭ la sinjoron kortuŝis tiu belega tago. Li akcep<!--
-->tis ŝian proponon kundividi. Kaj ankaŭ mi, kiu staris tie
flanke, kaj kiun ili eĉ ne rimarkis, profitis de la interŝanĝo.
Ĉio ĉi – la ĝojo pri beleco, la plezuro komuniki (eĉ se senvor<!--
-->te, kiel la virino), la simpleco de la situacio – elvokas tion,
<!-- paĝo 117 -->
kion mi travivas dum miaj noktaj ekskursoj. Mi perceptas en
la tri homoj, kiuj partoprenis en la sceno, la amon de mia
amiko, amon, kiu superrandiĝas, kaj kreas bonon.</p>

<p class="p">– Iu alia cinikus kaj reagus dirante: "Por tiel rideti, ŝi
devas esti bonŝanca. Kial ŝi kaj ne mi? Estas nejuste. Ĉia<!--
-->okaze, ne ŝia rideto havigos al mi la monon necesan por fini
la monaton."</p>

<p>– Kompreneble. Ĉiu elektas sian aliron al la vivo kaj
ĝin flegas en si. Mi ne diras, ke la hipoteza cinikulino kulpas
pri sia reago, ni ne scias, kion ŝi travivis, kaj ni ne havas la
rajton juĝi ŝin. La sola punkto, pri kiu mi parolas, estas, ke
reagi kiel tiu sinjoro estas ege pli agrable. Sed estas homoj,
kiuj ne elportas, ke oni amu ilin. Kaj en la rideto de la sinjo<!--
-->rino, kiel en la respondo de la viro, estis io simila al "Estas
plaĉe esti ĉi tie, estas plaĉe komuniki, eĉ se nur per rigardo..."
Jen kio estas ami.</p>

<p class="p">– Vi ĵus parolis pri la homoj, kiuj ne toleras amon
fare de aliaj. Foje vi eĉ diris, ke mi ne elportus, ke via ĉiela
amiko amu min, se mi ĝin renkontus. El kie vi ĉerpis tiun
strangan ideon?</p>

<p>– Kiel respondi? Ek de kiam mi regule vizitas tiun
alian mondon, mi ofte vidas klare tra la maskoj, kiujn homoj
surhavas eĉ nescie, kaj...</p>

<p class="p">– Laŭ psikologia terminologio: ek de kiam vi deliras
kaj halucinas, vi projekcias sur aliulojn viajn frenezajn
ideojn.</p>

<p>– Se vi volas. Ĉiu el ni respektu la regulojn de la ludo,
la travivaĵojn de la alia. Mia impreso estas, ke vi timas senti,
<!-- paĝo 118 -->
ke di amas vin, ĉar tio kondukus vin al reciproka amo al di.
Kiam la sinjorino ridetis, certe multaj homoj blokus sian
spontanan reagon, dirus al si: "Ne indas respondi", eble eĉ
"Ne decas respondi". La sinjoro sentis, ke tie aperis amo, kaj
respondis per amo. Miaopinie ĝuste tion vi malfacile farus, se
vi akceptus renkonti mian amikon. Respondi al amo, iel estas
devigi sin. Devigi sin al io estonta timigas, ĉar tio metas li<!--
-->mojn ĉirkaŭ peco de onta tempo... ĉu tio, kion mi diras, estas
komprenebla?... mi ne scias, kiel esprimi min... Mi volas diri:
se vi devigas vin al io, vi akceptas, ke vi ne plu povos fari ion
ajn, vi libere limigas vian liberecon, ĝi ne plu estos absoluta.
Kaj vi ne scias, kiaj estos la cirkonstancoj, vi do ne scias, ĉu vi
saĝe decidis, difinante tiujn limojn. Ili reduktas vian liber<!--
-->econ rilate al io nekonata. Io nekonata timigas.</p>

<p class="p">– Tion mi jam aŭdis. Mi admiras vian arton rediri la
konsiderojn, kiujn mi vortigis dum la terapio. Sed diru plu,
vi interesas min.</p>

<p>– Timigas pro la memoro de la elreviĝoj. Vi amis, vi
investis vian tutan amon, vi atendis ion mirindan, kaj ĉio dis<!--
-->falis. Kio aperis al vi samtempe nemalhavebla kaj certa, evi<!--
-->denta, tio ne okazis. Vi falis de la alto de ŝatinda revo, aŭ ilu<!--
-->zio. La imagata persono, kiu respondus al la ridetulino dir<!--
-->ante al si: "Ne tio solvos miajn problemojn" verŝajne travivis
similan seniluziiĝon.</p>

<p class="p">– Sed kiom koncernas min...</p>

<p>– Ree memcentra, psiĉjo kara!</p>

<p class="p">–... pri kio temus?</p>

<!-- paĝo 119 -->

<p>– Mi ne scias, sed kun via profesio, vi certe scias, ke
grandega nombro da homoj, eble eĉ ĉiuj, foje elreviĝis, jen el
amo, jen el amikeco, jen el fido al iu. Ĉu vi ne opinias, ke plej
probable temis pri viaj gepatroj?</p>

<p class="p">– Tiuj, ĉu? Ili estis bonuloj. Kion ili venas fari en ĉi
tiun aferon? Aŭ pli ĝuste en vian deliron?</p>

<p>– Ŝajnas al mi, ke vi iĝas pli kaj pli sindefenda. Aŭ
agresema. Vi timas ion, ĉu ne? Rigardu bone en vin, psiĉjo, vi
konas la simptomojn pli bone ol mi. Kion mi volas diri, tio
estas, ke bebo konas nur din, la eternulon, la kreanton. Estas
ja ĝia plej freŝa memoro, de antaŭ ol ĝi koncipiĝis. Venante
de <em>tiu</em>, ĝi atendas trovi din ĉie, en ĉiuj ĉirkaŭantoj. Kaj ko<!--
-->mence ĝi trovas din: la patrino kontentigas ĉiujn ĝiajn dezi<!--
-->rojn, la patro abundas je amo, en eble iom stulta maniero,
sed tio neniam ĝenis bebon. Beboj ne zorgas pri tio, ĉu iu
montriĝas ridinda aŭ ne. Memorigu al mi foje, ke mi repri<!--
-->parolu pri la vorto "ridinda". Estas vorto, kiu mortigas ĉion
sanan en homa animo.</p>

<p class="p">– Tiurilate mi sekvos vin senprobleme. Mi tion
ĉiutage konstatas.</p>

<p>– Nu, se paroli vian faklingvon, bebo "projekcias"
mian amikon sur siajn gepatrojn. Ĝi atendas, kiel ion nor<!--
-->malan, ke ili estu ĉiopovaj kaj amplenaj. Perfektaj. Se jukas,
necesus, ke la patrino-Dio forigu la jukon tuj, kvazaŭ per
magia parolo. Se ĝi malsatas, ĝi volus esti tuj nutrata. Ĝi es<!--
-->tas ĉiopova diktatoro, kiun devus servi dioj ĉiopovaj. Bedaŭr<!--
-->inde la efektivaj gepatroj ne estas dioj. Iutage okazas io, kio
pruvas la gepatrojn ne-dioj: ili ne sukcesas solvi iun ĝenan
problemon. La bebo do devas rezigni la revon. Post iom da
<!-- paĝo 120 -->
tempo, ĝi diras al si: "Ne ekzistas dioj, min trompis tiuj, kiuj
metis en min la ideon pri ilia dieco. Ek de nun mi malfidos,
se iu ŝajnos bonulo". Eble vi decidis ion similan – ne plu fidi
– kiam vi estis, mi diru, kvarmonata. Eble ĉiuj defendoj,
kiujn vi organizas, kiam mi parolas pri di, devenas de tio.</p>

<p class="p">– Vi estas vera psikanalizisto. Kaj eble vi pravas. Io,
en tio, kion vi ĵus diris, eĥas en mi. Brave, halucinato!</p>

<p>– Mi ne scias, ĉu temas pri beba elreviĝo, aŭ seniluzi<!--
-->iĝo, kiu aperis pli poste, ekzemple instruistino, kiun vi amis,
kaj kiu forlasis vin aŭ mokis vin antaŭ la tuta klaso, aŭ aliaj
okazoj, kiam vi forte atendis ion kun intensa antaŭĝojo, kaj la
afero neniam realiĝis. Aŭ eble okazis tuta serio da elreviĝoj,
en kiu ĉiu revibrigis la antaŭan kaj plifortigis la decidon ĉiam
malfidi. Estas via privata vivo, tio ne koncernas min.</p>

<p class="p">– Ekzakte.</p>

<p>– Sed kiam mi komparas mian amikon alimondan kun
la Dio, pri kiu oni konstante parolas, ŝajnas al mi, ke la kon<!--
-->fuzo kun la gepatroj estas tre ofta. Ĉefe kristanoj parolas pri
Dio kiel pri patro, eble forgesante, ke la rilatado kun la karna
patro ne estis tiel simpla. Eble pro tio estas pli da virinoj, kiuj
kredas je Dio kaj praktikas religion: la etulino siatempe en<!--
-->amiĝis al paĉjo...</p>

<p class="p">– Kial vi subite haltas? Kial via mieno fariĝas tiel
komika?</p>

<p>– Mi repripensis pri diro de unu el miaj nevinoj, kiun
ŝi diris, kiam ŝi estis proksimume sesjara. Ŝi diris: "Mi ne<!--
-->niam edziniĝos, ĉar la viron, kiun mi amis, panjo jam kaptis
por si."</p>

<!-- paĝo 121 -->

<p class="p">– Knabino, kiu, de la alto de siaj ses jaroj, parolas pri
la viro, kiun ŝi am<em>is</em>, estas vere kortuŝa! Sed tio rivelas, ke ŝi
enamiĝis al sia patro.</p>

<p>– Multaj inoj pasas tra tia stadio. Poste ili enamiĝas al
Dio. Ĉar oni ne prezentas Dion kiel patrinon, la viroj estas
malpli allogataj. Kiel ajn estu, uzi la vorton "patro" parolante
pri Dio estas revigligi ĉiaspecajn memorojn pri la propra
patro, povas esti riproĉoj, sentoj pri maljusteco, dankemo,
unuvorte io ajn, kio okazis inter la patro kaj ni, kun la rezul<!--
-->to, ke vidi Dion tia, kia di estas, fariĝas neeble. Ne. Mi malbo<!--
-->ne esprimas min. Vidi din, kia di estas en si mem, tio estas
superhoma, neebla, di tro superas nin. Mi prefere diru: far<!--
-->iĝas neeble imagi aŭ duonsenti din sen aldoni trajtojn de
paĉjo aŭ panjo, kiuj havas nenion komunan kun dia realeco.</p>

<p class="p">– Koheras tio, kion vi diras. Sed mi perceptas ion
similan en via maniero priskribi la ulon, kiun vi nokte vizi<!--
-->tas. Ĝi amas, ĝi preferas... tio ĝenas min. Ĝi tro similas ide<!--
-->aligitan patron. Ami, preferi estas sentoj. Kiel superpersona
estulo povas havi sentojn? Ĉu ni ne atribuas al Dio, ĉar ni
fabrikas ĝin laŭ nia bildo, tute homajn reagojn?</p>

<p>– Eble ne ni atribuas al di niajn karakterizojn, sed in<!--
-->verse.</p>

<p class="p">– Kion?!</p>

<p>– Laŭ vi, ni alskribus al Dio homajn trajtojn, ĉi-kaze
sentojn. Sed ĉu sento ne estas unu el la ĉefaj diaj karakteri<!--
-->zoj? Unu el diaj manieroj vivi? Se ili troviĝas en homo, ĉu la
kaŭzo ne estus, ke di komunikas ilin al ni, ĉar dia celo estas
nin diigi?</p>

<!-- paĝo 122 -->

<p class="p">– Kion vi elcerbumas!?</p>

<p>– Mi min demandas, ĉu vi ne lasas vortojn trompi vin.
Oni diras <em>"havi senton"</em>, kvazaŭ temus pri "aĵo", kiun eblus
"posedi". Sed kiam mi amas, mia amo ne estas io, ĝi estas <em>mi</em>
travivanta ion specialan. Estas speciala modulado, speciala
vibromaniero de mia animo, de mi. Miarigarde, ĉiuj sentoj
funkcias same. Diri <em>"havi fidon"</em>, <em>"vidi kun estimo"</em>, <em>"senti
admiron"</em> estas manieroj esprimi la rilaton: tia mi estas rilate
al la alia. Aŭ tiel mi vivas. Mi emus diri: tiel mi vibras. Kiam
mi ekvidas mian tie-transan amikon, mi sentas kvazaŭ trem<!--
-->eton. Ion similan al batanta koro, aŭ al la apenaŭa tiklo, kiun
sentas nia haŭto, kiam ni deziras karesi. Mia impreso estas,
ke niaj pozitivaj sentoj estas karakterizoj de mia amiko ali<!--
-->monda, tradukitaj en perceptojn niaplanedajn. <em>Ĝojo</em>, ek<!--
-->zemple, estas unu el diaj manieroj vibri. Malespero, malamo,
malfido, malĝojo, timo, sento pri neni-valoro kaj la aliaj
negativaj sentoj estas tio, kio tenas nin kaptitaj, ĉi-planede,
kiam la dia vivo, la dia vibrado, provanta pasi en nin, renkon<!--
-->tas ŝtopon pro iu aŭ alia kaŭzo.</p>

<p class="p">– Mi ne estas certa, ĉu mi ĝuste komprenas.</p>

<p>– Kio estas, por vi, malamo? Por mi, kiu spertis ĝin en
ĉiuj ĉeloj de mia korpo kun infera intenseco, malami estas
senti: "Mi volas, ke ŝi mortu, ke ŝi ĉesu ekzisti." Aŭ: "Mi vo<!--
-->las, ke ili suferu mil turnmentojn." Aŭ: "Mi volas, ke li estu
humiligita fronte al ĉiuj." Aŭ: "Mi volas, ke li estu mallibera,
kaj povu fari nenion el tio, kion li deziras." Nu, ĉio ĉi estas la
malo de tiu, kiu montriĝis al mi. <em>Tiu</em> volas, ke la aliaj estu, ke
ili feliĉu, ke ili estu rekonataj, dignaj, liberaj. Mi povus diri la
samon pri indiferenteco. Esti indiferenta, tio estas pensi (aŭ
<!-- paĝo 123 -->
trovi elturniĝon por eĉ ne devi pensi): "Li aŭ ŝi ne ekzistas
por mi". Por di, kia mi din perceptas, ĉiu kreaĵo ekzistas,
meritas atenton, kaj ricevas atenton.</p>

<p class="p">– Ĉu vi ne vidas ĝin tre tipe homa, kiel idealigitan
patron, se vi imagas, ke la Granda Mastro de la Universo
interesiĝas pri la etaj priokupoj de via eta individua vivo?</p>

<p>– Vi malebligas al vi vidi din, kia di estas, metante
grandliterojn, ĉu ne? Ĉiam sindefenda, kara psiĉjo! Vi ne suk<!--
-->cesas kompreni – kaj tio estas normala, estas praktike ne<!--
-->kompreneble – kio estas io, aŭ iu, senfina, senlima. <em>Tiun</em> ne<!--
-->nio limigas. Di estas la senfinulo. Dia amo ne havas finon, ne
havas limojn, ampleksas ĉiun eron de ekzistaĵo, kiel ajn mo<!--
-->desta ĝi estas por ni. Libelon, kiu vivas ne pli ol kvin horojn
sur eta malproksima planedo en galaksio, kiun homoj ne<!--
-->niam malkovros, di konas, di estas en ĝi, di donas al ĝi vivon.
Di estas la sango, la suko de ĉiu estaĵo en ĉiuj mondoj.</p>

<p class="p">– Bone. Tiel vi halucinas ĝin, kaj mi tion komprenas:
estas kontentige. Plezurigas vin, kredi, ke la grandan mond<!--
-->estron interesas viaj bagatelaĵoj. Sed je tio mi ne kredas. La
scienca termino por signi, kion vi kredas, estas "antropo<!--
-->morfismo": atribui homajn trajtojn al io, kio apartenas al
tute alia kategorio.</p>

<p>– Tion pensu, se plaĉas al vi. Sed laŭ mi via maniero
vidi Dion ne estas malpli antropomorfa. Ankaŭ homan bildon
vi ŝovas sur din, kiam vi rigardas din la granda mondestro,
kiun ne kortuŝas libelo aŭ la larmoj de tera infano niatempa.
Anstataŭ projekcii sur lin la bildon de bona patro, vi projek<!--
-->cias la portreton de Ludoviko la Dekkvara, kiu nur fajfis pri
tio, ĉu servistinon iu gravedigis en plej fora parto de Navaro.
<!-- paĝo 124 -->
Aŭ la ĉinan imperiestron, kiu ĝuas samlitulinojn en Pekino
kaj dediĉas eĉ ne penseton al la dorsa doloro de Si-Ĉuana
kamparano. Sed, kiel mi jam diris, via konfuzo de tiuj kun di
estas tute normala. Je amo tiel delikata, tiel tuta, kiel dia
amo, ne estas facile kredi. Estas normale projekcii. Ĉar ni
konstatas, ke nenio simila ekzistas en ni, ni kredas, ke io tia
ne povas ekzisti. Antropomorfismo. Aŭ, pli bedaŭrinde,
memcentreco: mispreni la propran kazon kiel modelon de la
tuta realo. Ĉu vi neniam renkontis personojn, kiuj havis
enkore pli da amo ol vi povus havi mem?</p>

<p class="p">– Jes ja. Ekzemple, la patrinon de juna paciento mia.
La kvalito kaj amplekso de la amo de tiu virino min
profunde kortuŝis.</p>

<p>– Kial ne ekzistus iu kun en si eĉ pli da amo ol tiu
patrino? Kaj iu alia kun ankoraŭ pli da amo ol tiu dua
persono? Kaj tiel plu? Se ekzistas estuloj, kiujn bremsas nek
materio, nek la limigiteco de homa cerbo, nek la diversaj
faktoroj, kiuj ĝenas plenan disvolviĝon de senlima poten<!--
-->cialo, kial ili ne povus ami eĉ pli? Pli bone kvalite, pli intense
kvante. Kaj je la supro de la piramido, aŭ je la plej profundo
de la senfundaĵo, estulo, kies amo estas senlima kvalite kaj
kvante. Estulo, kiu estas pura amo. Tiun estulon la knabineto
igis min renkonti, kvankam mi ne komprenas, al kio mi dan<!--
-->ku tiun honoron. Eble simple pro tio, ke iu devis atesti, kaj ke
bona atestanto estus mi, ĉar mi havas la feliĉon povi apogi
min sur altnivela psikisto, kiu min helpas ordigi miajn me<!--
-->morojn, miajn emociojn, miajn provojn kompreni, do sur iu
vere kompetenta. Ĉiaokaze, nenio dirata de mi estas origina<!--
-->la. Ĉio jam estas gurdata, ek de kiam kredantoj vivas sur nia
Tero.</p>

<!-- paĝo 125 -->

<p class="p">– Kio estas ĝia amo, en tio, kion vi vidis? Aŭ pli ĝuste,
kion vi sentis, ĉar viaj halucinoj ne estas nur vidaj kaj aŭdaj.
Estas ankaŭ sentoj, ĉu ne?</p>

<p>– Jes, mia sperto ne estas nur sensa. Mi sentas. Sed
klarigi dian amon! Vi elĉerpas min, psiĉjo. Vi devigas min
resuprentiri senton aŭ perceptaĵon el la fundo de mia animo,
analizi ĝin. Estas plej laciga peno, ĉar temas pri spertoj ne<!--
-->esprimeblaj. Ĉiuj vortoj aperas misaj, tro mallarĝaj, neadek<!--
-->vataj. Nu, mi pliafoje provu. Vere komuniki al vi mi ne povus,
nur eblas elvoki, meti vin sur la vojon, kiu kondukas ĝusta<!--
-->direkte, eĉ se kompreno kuŝas trans la atingebla horizonto.
Pli mi ne povas fari. Mi diru jenon: ami, por di, estas sam<!--
-->tempe voli, ke la alia estu kun di, en rilato kun di, kaj sam<!--
-->tempe libera, si mem, malsama. Esti kune – jen proksimaj,
jen je ekstrema distanco, sed ĉiam en kontakto – sen kun<!--
-->fandiĝi, en kadro, en kiu ĉiu restas si mem. Ami kaj krei estas
pli malpli la samo, en di. Di kreas estulojn liberajn kaj di<!--
-->versajn, kaj deziras, ke ili mem kreu kaj plene feliĉu.</p>

<!-- paĝo 126 -->

<h2>Dekoka kunsido<br/>
Ĉu vi diris: devigo?</h2>

<p class="p">– Ĉu vi vidis la filmon "La dek ordonoj"? Imagu, ke
mi sonĝis pri ĝi! Ne vere pri la filmo, sed pri Moseo mal<!--
-->supren venanta de la supro de Sinajo portante la Leĝta<!--
-->belojn.</p>

<p>– Plaĉas al mi, psiĉjo, kiam vi parolas pri viaj sonĝoj.
Mi tiom tedis vin rakontante miajn angorsonĝojn dum la
terapio, ke estas nur juste, ke vi uzu min kiel rubujon por el<!--
-->ŝuti viajn. La Leĝtabeloj! Certe estis premsonĝo, ĉu ne? Sed
permesu, ke mi ludu psik-analiziston: kiujn bildojn kaj ideojn
venas al vi en la kapon, se vi pensas pri tiu sonĝo?</p>

<p class="p">– Kion vi diris fine de nia lasta renkonto. Vi diris, ke
via amiko la eternulo "kreas estulojn liberajn". Kiel vi povas
diri tion pri ulo, kiu distrumpetas siajn Dek Ordonojn? Kiam
oni ordonas, oni ne lasas la alian libera!</p>

<p>– Vi nepre volas konvinki min, ke la lumulo, kiun mi
vidas dum miaj ekskursoj ekster niaj tempo kaj spaco, estas
la Dio biblia (kio estas bele amuza, se konsideri, ke je tiu vi
ne kredas). Mi rifuzas tion aprobi: mi scias, ke mi ne scias.
Eble do temas pri iu alia. Estu kiel ajn, foje mi babilis pri tiuj
aferoj kun juda kolego kaj li emfazis ion, kio interesis min. La
famaj "Dek Ordonoj" ne estas ordonoj. La hebrea vorto, <em>dib<!--
-->rot</em>, simple signifas "paroloj". Mia amiko la eterna kreanto
volas, ke ni estu feliĉaj kaj liberaj. Sed la universon regas
amaso da leĝoj, kiuj superas nin, simple ĉar ĝi estas kom<!--
-->pleksa, riĉa, senfine diversa, enhavanta tiom da malsamaj
estaĵoj, ke konstante okazus katastrofoj, se ne estus reguloj
por meti ordon en mondon, kiu povus iĝi ĥaosa. Mi tion iom
<!-- paĝo 127 -->
pritraktis kun vi, kiam ni parolis pri la vojaĝo Lunen. Estas
kaŭzoj kaj efikoj.</p>

<p>Ekzemple, se vi mortigos iun, vi ne plu estos libera.
Via ago havos efikojn. Vi estos interveninta en la vivon de alia
estulo, de familio, de grupo. Vi semos semojn de venĝo en la
familio aŭ grupo, al kiu apartenis la viktimo, aŭ eĉ en la tuta
socio. Al neniu plaĉas, ke oni mortigu sen limigo, propra<!--
-->iniciate, simple ĉar tio aperas al ni utila. Tiu reago de la aliaj
malpliigas vian povon manovri, do vian liberecon. La Etern<!--
-->ulo, diris Joel, mia kolego – kaj en lia buŝo klare sonis la
granda E – ne povus samtempe voli, ke vi estu libera kaj
feliĉa, kaj ne atentigi vin pri la eraroj, kiujn vi evitu por povi
feliĉi kaj liberi. Ŝtelo, mensogo, adulto kaj la aliaj agoj sign<!--
-->itaj kiel evitindaj, estas agoj, kiuj povas limigi feliĉon kaj li<!--
-->berecon. Kion pluan diris Joel? Ha jes! Ke kiam oni faras unu
el tiuj fuŝagoj, oni anstataŭigas aŭtentan liberecon per iluzia
libereco: kredi, ke oni povas fari ion ajn, kion oni deziras, kaj
ke tio ne havos konsekvencojn. Tio estas nei, ke kaŭzoj havas
efikojn proprajn al la kaŭzo, ne dependajn de ni.</p>

<p>Nia universo ampleksas miliardojn da estuloj malsa<!--
-->maj, kaj se oni volas eviti, ke ili malutilu unu al la alia, ne<!--
-->cesas reguloj. Se ekzistus nur unu aŭto, ne gravus, ĉu ĝi vetu<!--
-->ros dekstre aŭ maldekstre, sed kiam estas multegaj... Se vi
eniras aŭtoŝoseon laŭ inversa senco, rilate al la tuta trafiko,
vi kaŭzos katastrofon, aŭ vi sukcesos tiun eviti nur streĉe
atentante kaj devigante ĉiujn aliajn same streĉe atenti. Ne
eblas fari ion ajn. Ĉar ni estas multegaj kaj plej diversaj, ne<!--
-->cesas precizaj reguloj, por ke nenio fuŝiĝu. Ĉu vi deziras
mondon diversan, do neprigantan regulojn, aŭ ĉi vi preferas
esti sola, ĉar tiam vi povos fari, kion vi volas? Persone mi
<!-- paĝo 128 -->
voĉdonas por mondo kun diverseco kaj multeco, ĝi estas mil<!--
-->oble pli bela kaj interesa ol dezerto kun nur unu arbo kaj nur
unu loĝanto, kiu enuas tuttage, eĉ se tiu povas fari ion ajn sen
devi obei regulojn. Viaj famaj t.n. "ordonoj" estas nenio alia
ol la Ariadna fadeno, kiu ebligas orientiĝi en la labirinto de la
kondutoj alireblaj al estuloj multnombraj kaj diversaj, kiuj
interpuŝiĝas sur la sama planedo.</p>

<p class="p">– Kaj kio pri la devo ripozi unu tagon el sep?</p>

<p>– Psiĉjo, psiĉjo! Min demandas tion <em>vi?</em> Vi tamen foje
diris, ke vi devas kuraci multajn deprimiĝojn, kiujn kaŭzas
trolaborado. Se oni ne respektas la leĝon de nia funkciado,
laŭ kiu alternu tempo por aktiveco kaj tempo por ripozo, la
nerva sistemo ekgalopas neregeble, ĝi tiel ekscitiĝas, ke oni
ne plu dormas, perdas energion sen povi rekolekti ĝin, ko<!--
-->mencas misfunkcii: oni ĉesas esti libera. Tion al mi klarigis
vi.</p>

<p class="p">– Kaj la devo kulti al Dio?</p>

<p>– Jam duan fojon vi uzas la vorton "devo". Sed neniu
devigas vin. Certe ne mia paradiza amiko. Milionoj da homoj
ne honoras Dion per kulto, kaj ĉu vi povus citi unu el ili, kiu
estis pro tio punita? Absolute ne. Ne temas do pri devigo.
Estas indiko por trovi la vojon, kiu kondukas al maksimumo
da libereco kun maksimumo da feliĉo. Sed mi ne scias, kiel
respondi, krom per atesto pri mi. Mi konfesu al vi ion. Ek de
iom da tempo, ne nur mi din vizitas preskaŭ ĉiunokte, sed mi
kultas din. Fakte, mi parolas al di preskaŭ tuttempe, tuttage,
kiam mi ne estas koncentrita al io alia, kaj eĉ kiam mi faras
laboron, kiun mi streĉe atentas, ŝajnas, ke mia babilado kun
di plu daŭras silente, en la nekonscio, vi eble dirus.</p>

<!-- paĝo 129 -->

<p class="p">– Pli ĝuste en la antaŭkonscio.</p>

<p>– Por mi tio estas sengraveca distingo. La grava afero
estas, ke ek de kiam mi esprimas mian ligitecon per kulto, ĉio
funkcias pli bone en mia vivo. Eble ĉar tio metas ĉion ĝusta<!--
-->loken. Tiu amiko estas por mi grava realaĵo. Klini min antaŭ
di, lumigi kandelon pensante pri di, paroli al di eĉ en la
momentoj, kiam mi ne povas din vidi, estas preni en konsi<!--
-->deron tiun gravan realaĵon. Mi faru al vi duan konfeson. Ne
nur mi kultas al di, sed mi aliĝis al komunumo, kiu same
faras. Kaj tie mi konstatis, ke ligoj nodiĝis, ligoj de amikeco,
respekto, solidareco. Fakte, kulti estas dediĉi tempon al rilat<!--
-->ado. Se oni havas amikon, al kiu oni ŝuldas ĉion, kaj al kiu
oni havas la plezuron doni multon, ĉar oni amas lin, estas
normale antaŭvidi tempon por li en sia vivprogramo, ĉu ne
vere? Oni estas pli libera kaj pli feliĉa, ĉar oni nutras en si,
kaj en la alia, senton, kiu bonfaras al ambaŭ.</p>

<p class="p">– Dirante tion, vi min surprizsaltigis.</p>

<p>– Kiel do?</p>

<p class="p">– Konfesante, ke vi aliĝis al komunumo, kiu kultas.
Tio ne plu estas simpla deliro aŭ halucinoj, tio estas elplen<!--
-->umado.</p>

<p>– Kion vi volas diri? Mi ne komprenas "elplenumado".</p>

<p class="p">– Mi ne scias, kiel tion esprimi nialingve. Estas faka
vorto, angle <em>acting out</em>, france <em>passage à l'acte</em>. Oni uzas tiun
vorton por signi, ke iu nekonscia aŭ pli malpli konscia in<!--
-->klino eliras el la sfero de nur bildoj aŭ sentoj, kaj fariĝas ago
konkreta, plenumiĝas ekster la mensa vivo, en la reala, eks<!--
-->tera mondo. Sed kiel ajn vi nomu tion, via deliro efektive per
tiu decido esprimiĝis en la realeco. Mi antaŭe ne kredus tion
pri vi...</p>

<!-- paĝo 130 -->

<h2>Deknaŭa kunsido<br/>
Donacoj al amiko</h2>

<p>– Vi aperas serena hodiaŭ. Vi do ne plu havis angor<!--
-->igan sonĝon, ĉu?</p>

<p class="p">– Premsonĝojn mi malofte havas. Sed indus reparoli
pri tio, kion vi diris pasintfoje. Vi provis kaŝi la veron, sed ek
de la komenco mi suspektis ĝin. Vi neniam parolis pri aneco
al religio, sed nun vi konfesis, ke vi kultas al Dio en difinita
komunumo.</p>

<p>– Mi evitas la vorton "Dio", ĉar ĝi ĝenerale elvokas
iun, kiu havas nenion komunan kun la amiko, pri kiu ni dis<!--
-->kutas. Juĝiston, grumblemulon, etmensan spiriton, kiu ŝatas
ĝeni, kulpigi kaj redukti liberecon... Aŭ iun aŭtoritatan, laŭ
kiu ĉio, kio ne estas eksplicite permesita, estas malpermesita,
kun minaco pri puno per eterna suferado. La malo de liber<!--
-->eco kaj amo. Tion dirinte, mi efektive povas konfirmi, ke mia
tiea amiko estas Dio, sed dio alia ol la ordinare imagata.
Estulo, kiu estas senfina fonto de tenereco, de bonkoreco, de
saĝo. Eksterordinara amiko. Se tion la vorto "Dio" elvokas al
vi, nu bone, sed dum mia infanaĝo, kaj eĉ pli poste, la vorto
signifis iun tiel malsaman, ke min ĝenas uzi ĝin, eĉ en mia
kapo, eĉ en la momento, kiam mi turnas min al di, preĝe aŭ
kulte.</p>

<p class="p">– Momenteton! Ĉu mi bone aŭdis? Ĝi estas via ami<!--
-->ko, via kamarado, vi uzis tiujn vortojn milfoje. Alifoje vi no<!--
-->mas ĝin eternulo aŭ kreanto. Kiel vi povas, vi eta terano,
nomi amiko eternan kreanton, pri kiu vi ofte diris, ke ĝi
estas senfina? Jam se vi dirus, ke vi estas amiko de la Res<!--
-->publika Prezidento, aŭ de la Ĝenerala Sekretario de UN, mi
<!-- paĝo 131 -->
trovus tion neverŝajna, tiam, imagu, amiko de la eternulo!
Krome, vi diras, ke plezurigas vin multon doni al ĝi! Kiel
eblas doni al Dio? Ĉu ĝi ne havas jam ĉion dekomence?</p>

<p>– Se respondi vian unuan demandon, jes, <em>tiu</em> estas
mia amiko. Mi kelkfoje plu havas la antropomorfan reflekson
projekcii sur din iun malproksiman kaj potencan, ian Imperi<!--
-->estron, kiun mi hezitus nomi mia amiko, kvazaŭ tia familiar<!--
-->eco estus pretendema, sed tiu reflekso estas nesana. Ankaŭ
mi estas sindefenda, kiel vi, ankaŭ mi ne kuraĝas plene kredi,
kion mi vidas trans la bordo. Tamen estas klare: estas mia
amiko, kiel di estas via amiko, latente: di atendas, ĝis vi libe<!--
-->re respondos al dia propono interamikiĝi. Sed mi perdis la
fadenon de nia babilado, senkulpigu min. Ŝajnas al mi, ke vi
starigis dek demandojn samtempe.</p>

<p class="p">– Estis nur unu alia demando: kiel eblas doni al Dio?</p>

<p>– Pripensu momenton. Kiam oni respektas, oni lasas
spacon al la alia. Oni retiriĝas. Ankaŭ <em>tiu</em> respektas la kre<!--
-->aĵojn. Di retiras sin, lasas al ili spacon. Joel tion klarigis al mi
laŭ la juda tradicio. Hebree tiu movo havas amuzan nomon:
<em>cimcum</em>. Tio signas, ke ĉe malalta tajdo la maro retiriĝas kaj
lasas la sablon aperi. Tion faras Dio. Di retiras sin, kaj kreo
aperas. Alivorte, kvankam di povus havi ĉion kaj esti ĉio, di
rezignas parton de sia havaĵo, por ke la kreataj kreantoj povu
libere inventi. Tio ebligas al di ricevi. Di estas la universa
harmonio. Sur la "paradiza" nivelo – mi ne scias, kiun alian
esprimon uzi – tiu harmonio ekzistas, perfekta, vivanta, kon<!--
-->stante ŝanĝiĝanta kiel lumaj rebriloj sur ondetoj en maro, ade
renoviĝanta sen iam ajn forsveni. Sed sur la nivelo, kie vivas
ni, sur difinita planedo, en difinita tempo, en difinita loko en
<!-- paĝo 132 -->
la spaco de difinita universo, tiu harmonio ne estas donita:
estas celo proponita al liberaj estuloj. Sur la nivelo "Tero",
ĉiufoje kiam iu faras ion, kio pligrandigas la harmonion
(amon, respekton, fidon, belecon, raviĝon, bonfarton, ĝojon,
liberecon, senton pri digno, ktp) mia amiko ricevas tion kiel
donacon, di iĝas pli, di havas pli.</p>

<p class="p">– Ĉu tio signifus, ke Dio konas mankon?</p>

<p>– Psiĉjo, psiĉjo, vi komplikulo! Vi traktas min jen kiel
kompatindan delirantan frenezulon, jen kiel filozofian profe<!--
-->soron, kiu konus la respondon al nesolveblaj demandoj, su<!--
-->per kiuj la plej altnivelaj intelektoj senrezulte cerbumas jam
milojn da jaroj. Vi asertis, ke vi volas pli bone kompreni mian
deliron, sed fakte vi fordonas vin al intelekta diskuto. Mi ne
scias. Mi ne pretendas kapabli kompreni tiujn aferojn. Sed
ŝajnas al mi, ke di havas plurajn aspektojn. Ununivele, sur la
nivelo "paradizo", nenio mankas al di. Sed alinivele, sur la
nivelo "Tero", eble di spertas mankon kaj suferas. Dia tener<!--
-->eco...</p>

<p class="p">– Pardonu la interrompon, sed vi kontraŭdiras vin.</p>

<p>– Ĉu vere? Kiel?</p>

<p class="p">– Tiu ulo, kiu troviĝas samtempe sur nivelo paradiza
kaj sur nivelo tera, tio ŝokas mian logikon. Ĝi estas tie aŭ ĝi
estas tie ĉi. Ĝi ne povas esti samtempe en du malsamaj lokoj.</p>

<p>– Kaj kio pri la tera atmosfero? Ĉu ĝi ne estas sam<!--
-->tempe ĉe la ekvatoro kaj ĉe la norda poluso? Pli kaj pli ŝajnas
al mi, ke tio, kion vi nomas via scienca logiko, estas simpla
nekapablo kunmeti samtempajn realaĵojn, kiuj, unuavide,
ŝajnas kontraŭaj, sed tiaj fakte tute ne estas. Povas okazi, ke
<!-- paĝo 133 -->
vi rompis al vi kruron kaj aŭskultas muzikon, kiu plenigas vin
per ĝojo, aŭ spektas filmon, kiu igas vin rid-eksplodi. Vi
sentas la doloron en la kruro, kaj la ĝojon en la koro. Ambaŭ
samtempe. Eble mia amiko estas tia: plene feliĉa en sia "de
eterne naskita, realigita" aspekto, suferanta kaj solidara en
sia "realigota, naskota" aspekto. Sed vi igas min elbobeni vor<!--
-->tajn makaroniaĵojn. Mi vidis nenion, kio ebligus al mi res<!--
-->pondi. Di estas esence mistero. La sola afero, kiun mi povas
diri, estas, ke di amas, komprenas, sentas kaj estas feliĉa
ricevi, kiam oni donas al di donacon.</p>

<p class="p">– Kiel ĝi povas esti senfina, kaj tamen "feliĉa kiam"?</p>

<p>– Min agacas viaj demandoj! Kiel mi povus scii? Kion
mi vidis, tio estas, ke di estas vivo, viva, vivi. Vivi signifas
moviĝi, ŝanĝiĝi, senĉese renoviĝi. Oceano konstante ŝanĝiĝas,
kaj konstante restas si mem. Same, kiel di. Kial ne estus
momentoj kun pli granda kontentiĝo? Eble di povus decidi
esti rigida, senmova, sensenta, solidigita en neniomo da vivo.
Eble eĉ sur iu nivelo di estas tia. Sed pro tio, ke dia povo estas
senlima, ĉiuj eblaj elektoj prezentiĝas al di. Di amas divers<!--
-->econ, tion mi vidis, tion di diris al mi. Kial do ne plaĉus al di
esti mem diversa? Di eble decidis ekzisti plurnivele, di povas
havigi al si senfinon da niveloj, inter kiuj nivelon, kie di ĉesas
esti senmova kaj senŝanĝa, kaj kie ĝi fordonas sin al la ĝojo
doni kaj ricevi. Sed kio okazas al vi, psiĉjo? Vi subite aspektas
ŝancelite!</p>

<p class="p">– Nenio speciala. Ho jes! Kial diable mi komence
respondis nee? Pardonu! Io. Io plej efemera. Ĵus trazigzagis
en mi mensa bildo.</p>

<p>– Ĉu vi komencus viavice halucini?</p>

<!-- paĝo 134 -->

<p class="p">– Jen la ideo, kiu ĵus estis inspirita al mi...</p>

<p>– Inspirita, ĉu? Stranga vorto el via buŝo!</p>

<p class="p">– Mi diris "inspirita", ĉar ĝuste tia mi sentis ĝin: ne
kiel produkto de mia cerbo, sed kiel mesaĝo venanta el ali<!--
-->loke. Unuvorte, kio sin trudis en min, tio estis la bildo de in<!--
-->fano, kiu donacas desegnaĵon al plenkreskulo, aŭ etan ob<!--
-->jekton, kiun ĝi ĵus fabrikis. Tia donaco kontentigas neniun
mankon en ni, sed ĝin ricevi feliĉigas nin. Ĉar la infano
metis en ĝin sian tutan amon. Kaj eĉ se ni jam havis plen<!--
-->plene da amo, tio estas pluso da amo, kiu pliigas nian bon<!--
-->senton. Io en ni sentas sin ravita. La infano faris ion ne<!--
-->atenditan, kio signifas "Mi amas vin", aŭ "Mi amas la vi<!--
-->von", aŭ "Mi amas krei". Invadas nin dankemo, amo, ĝojo,
kaj ni mire admiras aŭ admire primiras aĵon en si mem ne
speciale mirindan.</p>

<p>– Verŝajne tian donacon mia amiko la eternulo esperis
ricevi, kiam di eklanĉis sian kreon. Ĉu vi memoras la frazon,
kiun mi foje citis, kaj kiun oni legas komence de la Biblio, kaj
kiu aperas unuavide naiva? Post ĉiu krea ago, Dio rigardas
sian verkon, kaj la teksto diras: "Kaj Dio vidis, ke ĝi estas
bona". Kvazaŭ di estus tute surprizita kaj ravita vidi, kion di
produktis. Tio estas naiva nur, se ni deiras de la ideo, ke di ne
kreis estulojn vere liberajn. Se, ekzemple, li unue kreis anĝe<!--
-->lojn, kaj lasis ilin liberaj, vere liberaj, krei mondojn laŭ sia
bontrovo, dirante: "Mi akceptas, ke aperu truoj en mia ĉio<!--
-->scio: mi lasas vin fari, kaj mi ne scias, kion vi faros", di povis
esti aŭtente mirigita.</p>

<p class="p">– Kaj ankaŭ elrevigita!</p>

<!-- paĝo 135 -->

<p>– Kiu scias? Dia mistero estas nesondebla, kvankam
tre ofte vi parolas, kvazaŭ mi devus scii ĉion pri di. Kion mi
vidis el <em>tiu</em>, tio estas miliardono el miliardono el miliardono...
kaj vi povas aldoni onojn dum miliardoj da horoj... el tio, kio
di estas. Sed tiu eta kvazaŭnenio, kiun mi vidis, efikas kiel
sunradio, kiu lumigas malluman kelon, igas ĝin transiri de
etoso prema kaj aĉ-aŭgura al brustoŝveliga beleco. Mi estas
kiel formiko, kiun oni fingrofrapetis for. Komence senkon<!--
-->scia, konfuzita, ĝi poste konstatas kun intensa ĝojo, ke oni
transsaltigis ĝin el aĉ-odora ejo al ĝardeno kun natura plej
agrabla parfumo.</p>

<!-- paĝo 136 -->

<h2>Dudeka kunsido<br/>
Psikologia kontaĝo</h2>

<p>– Kio okazas, eta psiĉjo mia? Vi aspektas kvazaŭ vi
sentus vin nehejme en via haŭto, kvazaŭ io vin perturbus!</p>

<p class="p">– Vi sciu: mensaj malsanoj povas transdoniĝi konta<!--
-->ĝe. Teorie, mi estas vakcinita kontraŭ tiu risko dank' al lon<!--
-->ga psikanalizo, kiu laŭdire purigis mian nekonscian psikon
eĉ en ties plej forperditaj anguloj. Kaj mia profunda trejn<!--
-->iĝo, mia plena kono de ĉiuj psikaj patologioj devus ebligi al
mi tuj rimarki viajn neŭrozajn aŭ psikozajn diraĵojn, viajn
halucinojn, viajn projekciojn, la misformadojn, kiujn viaj
kompleksoj enmetas en vian rilaton kun la realo, ktp, kio,
teorie, devus protekti min kontraŭ la risko, ke via malsano
transdoniĝos al mi, sed...</p>

<p>– Sed...</p>

<p class="p">– Mi sentas al vi troan simpation. Ne estas bone. Mi
devus esti pli distanca, instali min en strikta afekcia neŭt<!--
-->raleco, por eviti, ke vi tiros min en la kirlon de via patologio,
sed...</p>

<p>– Sed...</p>

<p class="p">– Vi imponas al mi. Mia longa profesia sperto in<!--
-->struis al mi distingi la delirantojn, la ruzulojn, la mensog<!--
-->ulojn, la ekzaltitojn disde tiuj, kiuj sobre diras la veron. Nu,
ĉio en vi donas la impreson, ke vi diras la veron, efektive.</p>

<p>– Eble la kaŭzo estas simple, ke mi sinceras. Ni allasu,
ke miaj dumnoktaj vojaĝoj al la lando de mia luma kamarado
estas halucinoj aŭ deliro. Por mi, ili estas la realo. Ĉu ne ĉiam
estas tiel, kiam iu halucinas? Se la malsanulo ne konsideras
<!-- paĝo 137 -->
la aferon solida realaĵo, ne estas halucino, estas nur imago au
sonĝa bildo. Kiam mi raportas pri miaj travivaĵoj, mia sin<!--
-->cereco do estas absoluta, eĉ se mi parolas pri aferoj, kiuj tute
ne ekzistas objektive. Ĉar mi tion priskribas al vi kun eĉ ne
plej eta emeto trompi vin, mia sincera tono kaptas vin. Ŝajnas
al mi, ke mi iam legis, ke cent-elcenta sincereco povas trompi
eĉ la aparaton, kiu rivelas mensogadon.</p>

<p class="p">– Jes, tiel estas. Tiu aparato, faktermine poligrafo,
signas mensogon, ĉar se oni mensogas, oni havas emocian
reagon, kiu ofte estas tiel malforta, ke la mensoganto mem
ne konscias ĝin, sed kiu fizike esprimiĝas per muskolaj mini-<!--
-->movetoj aŭ minimumaj fiziologiaj variaĵoj (modifiĝas la
elektra kondukteco de haŭto, akceliĝas la pulso, ktp). Sed
tiuj efikoj aperas nur, se la parolanto scias, ke tio, kion li aŭ
ŝi diras, ne esprimas la veron.</p>

<p>– Vi vidas, vi povas ĉesi zorgi. Vin ne trafis kontaĝo.
Simple, mi estas vera halucinulo kun absoluta sincereco.
Vera mensmalsanulo.</p>

<p class="p">– Vi pravas, mi devus fajfi pri tio... sed... Vi sciu: vera
mensmalsanulo ne estus same bone adaptita al la reala
mondo kiel vi. Rigardante vin vivi, neniu imagus, ke vi ha<!--
-->vas tiajn halucinojn.</p>

<p>– Tio signifas nenion. Vi foje diris al mi, ke ĉiu homo
havas sian zonon... mi ne memoras la ĝustan terminon... en
mia ena lingvaĵo, tio fariĝis "zono de fuŝpensado". Mia esplo<!--
-->ro de la transa mondo povus situi en mia zono de fuŝpens<!--
-->ado. Tute patologia, sed tiel bone izolita de la ceteraj zonoj de
mia menso, ke ĝi havas neniun efikon sur mian manieron
vivi.</p>

<!-- paĝo 138 -->

<p class="p">– Tio ne konvinkas min. Estas vere, ke povas ekzisti
psikaj zonoj izolitaj de la cetero, sed en vi tiu travivado ne
estas apartigita de la tuto. Viaj deliraj spertoj koloras vian
humoron, vian etikon, vian manieron regi vian vivon. Ne.
Ne estas zono de fuŝpensado, nek psikoza kerno, kiel ni diras
faklingve. Kaj ĝuste tio agacas min. Vi ne eniĝas en konatan
kategorion. Vi sciu: kiam mi laboris en psikiatria hospitalo,
mi vidis multajn delirantojn, mi aŭdis ĉiajn delirojn, inklu<!--
-->zive de religiaj, ili ne estas maloftaj en tia institucio. Sed
ĉiam estas io nenormala, kion oni tuj rimarkas: tro multajn
kontraŭdirojn, tro multajn variaĵojn de tago al tago, por ke
oni risku konfuzi tiujn rakontojn kun ekzakta raportado pri
io efektiva. En vi aperas neniu el tiuj signoj. Mi ne parolas
nur pri via kohero. Ankaŭ paranojuloj perfekte kohere rezo<!--
-->nas. Ili tamen estas mensmalsanuloj, kaj oni post nelonge
rimarkas, ke iliaj rezonoj havas neniun bazon en la realo.</p>

<p>– Se tiel, mi povas trankviligi vin. Kion mi diras –
atentu, estas ne rezonoj, nur mallertaj provoj priskribi – tio
havas nenion komunan kun la realo, kia vi komprenas ĝin,
t.e. kun materiaj mezureblaj aĵoj, kies ekziston sur nia plane<!--
-->do oni povas kontroli.</p>

<p class="p">– Konsentite... tamen... io tre simpla en via maniero
paroli... Vi sciu: ĉe mensmalsanuloj, ĉiufoje aperas io, kion
profesiulo ne pretervidas: malmodesteco, ideoj pri persekut<!--
-->iĝo, emo sin akuzi mem, impulso malbonfari al iu aŭ iuj, aŭ
fari ion detruan al si, nenormala konduto, tute nepravigita
eŭforio, enorma suferado, foje kaŝita, tamen vere reala. En
vi videblas nenio el tiuj. Mi sentas min embarasita. Se nur
estus unu afero, unu eta detalo, kiu sonus mise... Sed estas
nenio. Nek troŝvelo de la egoo, nek fantaziaj strangaĵoj
<!-- paĝo 139 -->
ĉerpitaj el malproksimaj kulturoj por imponi al filistro, nek
malico, nek vizaĝ-esprimoj atestantaj pri enaj streĉiĝoj aŭ
pri nekonscia volo tute malakorda kun la konscia volo, nek
bizaraj ideoj, kiajn oni nun facile renkontas en nia "Amfora
Erao". Nenio el ĉio ĉi. Vi estas senesperige normala. Pli
grave: vi estas feliĉa. La problemoj, pro kiuj vi konsultis
min kaj komencis terapion, estas solvitaj, la kuracado
bonege funkciis. Via maniero vivi estas pli sana ol tiu de la
plimulto. Vi estas memstara, prudenta, hejme en via haŭto,
kun bonaj sentorilatoj, vi sukcesas profesie, vi havas bonan
humursenton, se vin trafas serioza, eĉ tragika problemo, vi
ne lasas ĝin vin dispremi, vi kuraĝe ĝin alfrontas, vi estas
bone adaptita al nia socio, sed ne lasas ĝiajn iluziojn kaj
modojn kapti vin... Kelkfoje... mi konfesu al vi ion...</p>

<p>– Vi impresas min. Vi aspektas tiel serioze! Kaj hu<!--
-->mile. Mi ne konis vin tia. Kion vi konfesu?</p>

<p class="p">–... mi min demandas, ĉu tiu kulmino de mensa kaj
korpa sano, kiun vi ĝuas, ne rezultas el viaj noktaj ekskursoj
en la mondo de glorbrilo.</p>

<!-- paĝo 140 -->

<h2>Dekunua kunsido<br/>
Ridinde!</h2>

<p>– Saluton, psiĉjo, kiel vi fartas? Hoho! Ŝajnas al mi, ke
io vin zorgigas. Ĉu plu ĝenas mia kontaĝa efiko? Via vizaĝo
ne esprimas la serenan liberecon, kiun ĝi kutime montras.</p>

<p class="p">– Estas vere, ke tiuj interparoloj kun vi perturbas
min. Mi komence imagis, ke mi ekfaros pure sciencan
esploradon pri viaj mensaj meĥanismoj, sed vi pli kaj pli
imponas al mi. Turmentas min la demando pri la rilato
inter via... mi diru "mistika"... vivo kaj via rimarkinda psika
ekvilibro. Vi estas mense sana. Jes ja, grandparte estas pro
la helpo, kiun mi havigis al vi: sen mi aŭ sen alia kolego vi
certe ne facile retrovus vian ekvilibron post la periodo
terure traŭmata, tra kiu vi pasis. Sed kiel eblas, ke mi, kiu
vin konas tiel ĝisfunde, ne sukcesas vidi, kio fuŝa en vi igas
vin deliri? Kial mi ne estas imuna?</p>

<p>– Eble mi estas tro kontaĝa.</p>

<p class="p">– Strange, kelkfoje ŝajnas, ke mi komprenas ion, je
kio mi ne povas kredi. Mi faru plian konfeson. Kiam vi
rakontis viajn ventrodolorojn, vian vekiĝon je la kvara nok<!--
-->te, vian unuan vojaĝon en alispecan spacon-tempon kaj ĉefe
– tio aparte impresis min – vian malam-eksplodon, mia
profesia, racia ero flustris al mi tri rimarkojn.</p>

<p>– Ĉu vere? Pri tio vi neniam parolis!</p>

<p class="p">– Ĝuste, jam en tio mi ne rekonas min. Mi ne povis
tion diri, ĉar mi sentis, ke estus mistrafe kaj detrue. Kaj,
unuflanke, mi provas neniam diri ion mistrafan, kaj ali<!--
-->flanke mi rifuzas detrui ion, kio estas viva kaj sana.</p>

<!-- paĝo 141 -->

<p>– Pri kio temis?</p>

<p class="p">– Kiam vi priskribis vian ekflugon en tiun alian
mondon, mi diris al mi: jen tipa spontana memhipnotigo. Vi
eble scias, ke, se oni konas la metodon, oni povas senpene
hipnoti tute sola. Tion oni povas fari vole, sed ankaŭ nevole
kaj nekonscie. Ĝuste konstatante tian fenomenon Chastenet
de Puységur priskribis la unuan kazon de hipnota tranco<a href="#p2" name="r2"><sup>2</sup></a>
atestita en Okcidento. Mi do diris al mi: "Li metas sin en
hipnotan staton, kaj li lasas sian imagon gvidi lin." Evi<!--
-->dente, tio klarigis nenion; la plimulto el la homoj, kiuj suk<!--
-->cesas hipnotigi sin mem, ne travivas tiel eksterordinarajn
aventurojn. Kaj poste, kiam vi rakontis pri la elŝpruco de
malamo, mi pensis: "Jen li revivas, kiel tridekjarulo, ado<!--
-->leskan krizon, kiu ne komplete plenumiĝis je la ĝusta aĝo. Li
amasigis agresemon kontraŭ la gepatroj, la instruistoj, la
aŭtoritatoj, kiel ofte okazas adoleske, kaj jen li resentas ĉion
ĉi tre intense en tiu imaga mondo, kien li trafis memhip<!--
-->notige." Kaj kiam vi rakontis, kiel vi staris antaŭ elekto inter
VI kaj TIU, mi diris al mi: "Tipa ekzemplo pri du-termina
pensado. Li ree trapasas la etapon de personeca disvolviĝo,
kiu antaŭas la stadion de 'konkretaj operacioj' laŭ la ter<!--
-->minologio de Piaget".</p>

<p>– Kial vi ne menciis tiujn opiniojn?</p>

<p class="p">– Ĉar, kvankam estus la racia interpreto de la faktoj,
kiun la plimulto el miaj kolegoj alprenus, mi tamen sentis,
ke ne tie kuŝas la vera klarigo. Estus redukte. Estus fripon<!--
[paĝo 142]
-->aĵo, kvazaŭ mi ĉiakoste volus trovi kaŭzojn, ĉar mi timus
agnoski, ke estas en viaj spertoj io, kio superas min. Rimar<!--
-->ku, ke sendube ne estas erare diri, ke vi ĉiunokte metas vin
en hipnotan staton por fari tiujn eksterordinarajn renkon<!--
-->tojn. Kaj ne estas erare diri, ke vi retravivis amasiĝintajn
sentojn agresajn kontraŭ aŭtoritato datiĝantajn de via
adolesko, aŭ eĉ de via infanaĝo, same kiel eliron el la du-<!--
-->termina pensmaniero infaneca. Sed eĉ se tio estas vera, ne
estas la <em>tuta</em> klarigo. Viaj travivaĵoj ne reduktiĝas al tio.
Estas tio, jes ja, sed ankaŭ io plia. Kaj ĉar mi sentis tiun
alian elementon, eĉ se mi ne povis precizigi, pri kio temas,
mi malpermesis al mi fari tiujn komentojn. Tio ja difektus
aŭ vundus ion en vi, sen kompense alporti pozitivan efikon.
Tio detruus la fidon al mi, ĉar vi sentus vin nekomprenata,
revenigita al nivelo tute alia ol tiu de la travivaĵoj. Via sper<!--
-->to transirus de "Estas mirinde!" al "Estis nur tio!" Unuvorte,
aperis al mi, kiel evidentaĵo, ke mi ne rajtas damaĝi vian
trezoron.</p>

<p>– Estas bonintence, mi dankas, sed vi imagis min mal<!--
-->pli fortika ol mi estas. Aŭ vi sentis vin pli forta ol vi estas
fakte. Ĉu vere vi opinias, ke sufiĉas trovi racian klarigon, por
ke mi ĉesu kredi je la aŭtenteco de miaj tieaj spertoj? Vi ne
imagas, kiagrade tio impresas reale, nekredeble reale, ege pli
solide ol tio, kio okazas en ĉi tiu mondo! Neniu racia inter<!--
-->preto, aŭ prezentita de la plej fama specialisto, povas rivali
kun tiu sensado de realeco. Mi tuj estus certa, ke vi devas
elpensi tiajn fantaziaĵojn por trankviligi vin, ĉar mankas al vi
la kuraĝo eliri el la sfero de viaj antaŭjuĝoj kaj alfronti la re<!--
-->alaĵojn de la mondo transa. Ne. Vi detruus nenion, kara psi<!--
-->ĉjo mia. Sed tamen, dankon, ke vi havis tiun delikatecon. Vi
<!-- paĝo 143 -->
ne vundus min, sed vi kaŭzus suferon. Mi dirus al mi: "Vere
estas neeble komuniki miajn spertojn", kaj mi sentus min
tre-tre sola; kontraste, via aŭskultado, eĉ kun viaj kontraŭ<!--
-->argumentoj kaj agacaj demandoj, igas min vidi, ke, fund<!--
-->funde, vi prenas min serioze.</p>

<p class="p">– Vi komprenu, estas tre ĝene. Oftege mi sentas min
tentata kredi je tiuj vojaĝoj alimonden. Sed ĉu vi konscias,
kion tio signifas? Se miaj kolegoj imagus, ke mi sentas ion
similan, mi perdus la vizaĝon, mi iĝus ridinda.</p>

<p>– Ha jes, "ridinda"! Terura vorto! Ĝi efike malhelpas,
ke disvastiĝu la vivo de la transa lumulo en la homaj socioj.</p>

<p class="p">– Kiel do?</p>

<p>– Estas vorto blokanta. Ĝi malhelpas la homojn koni
sin, koni siajn naturajn reagojn, koni, kion mia amiko eterna
flustras el la plejprofundo en ili. Ili ne kuraĝas paroli en
grupo, time, ke oni taksos ilin ridindaj. Ili ne kuraĝas trovi
sian veran opinion pri io, time, ke ĝi diferencos de ĉies
opinio, aŭ de la elita, kaj ili aperos ridindaj. Ili ne kuraĝas
plenumi tiun aŭ tiun agon: eble oni trovos ilin ridindaj. Tiu
vorto estas la armilo, per kiu grupo teroras al unu el siaj anoj.
Multaj patroj kaj patrinoj uzas ĝin kontraŭ siaj gefiloj, in<!--
-->struistoj kontraŭ lernantoj, samklasanoj kontraŭ samklas<!--
-->anoj. Mi trovas tion terura. Kiom da inhiboj, da fuŝoj, da
viktimoj tiu vorto kaŭzas!</p>

<p class="p">– Vi pravas. Ankaŭ kuraci ilin el ĝi estas aspekto de
mia ĉiutaga laboro.</p>

<p>– Doloras al mi. Mi ege amas mian amikon ĉielan,
vere. Di estas tia disradianto de bono! Kaj por di, ĉiu el ni
<!-- paĝo 144 -->
estas subjekto, libera, memstara, kiu mem decidas pri siaj
agoj, kiu havas rajtojn kaj devojn, kaj al kiu oni havu konsi<!--
-->deron, respekton. Ĉiuj, kiuj akceptas esti kanaloj, tra kiuj
pasu la vivo de tiu paradizulo – dia lumo, dia energio, diaj
sugestoj, mi ne scias, kiel nomi ĉion – havas la saman sin<!--
-->tenon de konsidero al la aliaj. Taksi iun ridinda, tio estas
rigardi tiun objekto. Oni elstarigas ulon el la grupo, kaj oni
faras el li objekton, kiun oni submetas al ĉies rigardoj
dirante: "Rigardu tiun! Ĉu li aŭ ŝi ne meritas, ke pri ŝi aŭ li ni
ridu? Vidu, kia stultulo tiu estas!"</p>

<p class="p">– Kaj ĉiuj ridas, kontentaj kuni kun tiuj, kiuj mont<!--
-->ras, kaj distanci de la mokata montrato.</p>

<p>– Ekzakte, sed ne estas bonkora rido, rido de egaluloj.
Tiu, kiu montras la personon "ridindan", vekas ridon super<!--
-->ecan. La aliaj kuniĝas al li por formi grupon, kiu tiel konfir<!--
-->mas sian superecon. Ĉar neniu ŝatas esti traktata kiel objek<!--
-->to, la plimulto el la homoj faras ĉion ajn por eviti, ke oni tak<!--
-->su ilin ridindaj. Ili do aliĝas al la grupo de tiuj, kiuj rigardas
de alte, altanaze, kiel oni diras en Sanktavalo. Ili tiel perdas
la ĝojon de rilatado simpla kaj vera, ili pagas gigantan prezon
por sia sekureco, por tiu iluzia supereco, sed tion ili eĉ ne
konscias.</p>

<p class="p">– Tio estas perfekte komprenebla, oni ne malbone ju<!--
-->ĝu ilin.</p>

<p>– Kompreneble. Ili malbonfaras al tiu, kiun ili nomas
ridinda, sed ili estas viktimoj, ne kulpuloj. La puno estas tiel
suferiga: esti apartigita de la grupo, tiranta ĉies rigardojn al
si, transformata al objekto de mokado. Preferindas esti en la
tendaro de la plej forta. Kio estas malĝojiga, tio estas, ke mul<!--
[paĝo 145]
-->taj oferas al tiu iluzia kaj amara supereco la kontakton kun la
luma estulo, kiu vivas fundfunde de ili, kun tio, kio igas bona,
ĝoja, kreema, sincera, simpla... Pro tio, homaj rilatoj estas
ege malpli plaĉaj ol ili estus sen tiu koncepto. Neniu ridindas
laŭ la vidmaniero de mia kamarado. Interese: vidu, kiom di
diferencas de la kutima "Dio"! Ĉi-lasta, laŭ la ĝenerala kom<!--
-->preno, estas juĝisto. La amiko, kiun mi vizitadas, eble estas,
en la miliardoj kaj miliardoj da universoj, la sola konscia
estulo, kiu neniam arogas al si la rajton juĝi. <em>Tiu</em> akceptas,
bonvenigas, esperas. Ne juĝas. Por di, juĝi estas agresi. Kaj,
en ĉiuj universoj, di estas tiu, kiu plej sincere kaj definitive
rezignis perforton.</p>

<p class="p">– Se ĝi malpermesas al si agresi kaj juĝi, ĝi iĝus bona
psikoterapiisto.</p>

<!-- paĝo 146 -->

<h2>Dudekdua kunsido<br/>
Sanktaj skriboj</h2>

<p class="p">– Okazis stranga koincido. Mi havas pacientinon, kiu
tuttage dronas en la Biblio. Ŝi asertas, ke, kiam oni starigas
al si demandon, sufiĉas malfermi Biblion sen pripensi, kaj la
paĝo, kiun oni ŝance trafos, enhavos tekston, kiu donos la
respondon. Post kiam ŝi foriris lastfoje, mi cerbumis pri la
komentoj, kiujn vi faris fine de nia lasta kunsido, kaj mi
diris al mi: "Ej, jen mi ekprovos la sistemon de S-ino Ŝi". Ĉu
vi memoras? Antaŭ ol ĝis-revidi, vi diris, ke Dio estas tiu,
kiu plej sincere kaj definitive rezignis perforton. Mi do pre<!--
-->nis Biblion, fermis la okulojn kaj ĝin malfermis. Ŝanco faris,
ke ĝi malfermiĝis ĉe teksto raportanta la alvenon de la
hebreoj en Kanaanon. Kredu min, mian respondon mi ekha<!--
-->vis! Kia elreviĝo! La minimumo, kiun eblas diri, estas, ke la
Dio de la hebreoj ne instruis al ili, almenaŭ sukcese, esti
respektemaj al tiuj, kiuj tie troviĝis antaŭ ili, nek gustumi la
ĝuon de senperforteco. Oj oj oj! Kia buĉado!</p>

<p>– Ĝuste tial mi ne komprenas, kial, ek de la komenco,
vi konfuzas kun la biblia Dio la kamaradon, kiun mi vizitas
sur la alia bordo. <em>Tiu</em> firme rifuzas perforton kaj celas, ke
respekto disvastiĝu. Di havas tiom da respekto, ke iunokte...
ĉi tio similas tion, kion ni diris pri la koncepto "ridinda"... mi
ĵus ekkonsciis pri io aĉa, kion mi faris, kaj, priparolante kun
di la aferon, mi diris, ke mi trovas min naŭze priplorinda. Di
intense reagis. Di sidis sur speco de seĝo kaj havis kvazaŭ<!--
-->homan lumformon, kiam mi babilis kun di tiufoje, kaj kiam
mi diris tion, di eksaltis kvin centimetrojn alten, kun indigna
esprimo survizaĝe. Per tono tre firma miksanta grandegan
<!-- paĝo 147 -->
tenerecon al senmanka aŭtoritato, di krietis: "Neniam uzu
tiajn esprimojn. Tiuj estas vortoj, kiujn oni uzas, kiam oni vo<!--
-->las montri sin supera al iu alia (inkluzive de alia parto de si
mem, kiel en via kazo). Sciu, ke, por mi, neniu estas naŭza aŭ
priplorinda aŭ ridinda aŭ inda esti rigardata de alte". Kaj di
aldonis: "Mi postulas nenion de vi, mi amas vin, kia vi estas.
Mi vidas viajn malfortojn, kaj ili kortuŝas min, ili vibrigas
miajn patrinajn fibrojn; mi vidas viajn fortojn kaj mi admiras
ilin, ili fierigas mian flankon patran. Kaj mi havas la saman
sintenon al ĉiu kreaĵo. Tion neniam forgesu." Alifoje di simile
reagis, kiam mi parolis pri virino nomante ŝin kompatinda.
Di diris: "La vorto estas ĝusta, ŝi meritas, ke vi kompatu ŝin,
sed estis io supera en via tono, kiam vi prononcis ĝin, kaj tion
vi prefere forigu el via pensmaniero. Kompati neniam devus
esti rigardi de alte, sed bedaŭrinde tio oftege okazas. Gardu
vin kontraŭ tiu emo. Eble forigu tiun vorton el via persona
vortaro, kaj serĉu alian, <em>kormildeco</em>, ekzemple, aŭ <em>kunsufero</em>,
<em>kunsento</em>, <em>kunvibro</em>. La budhanoj havas specialan vorton por
la ĝusta sinteno, demandu ilin, kio ĝi estas."</p>

<p class="p">– Kiam mi aŭdas vin paroli tiamaniere, mi fieras, ke
mi tiel bone sukcesis la terapion, kiun vi faris ĉe mi. Mi
konstatas, ke la dion, kiun vi mense fabrikas, vi faras ege
sana, el psikologia vidpunkto. Se, post kiam ni komencis la<!--
-->bori kune al via psika resanigo, mi ne sukcesus remeti vin
stara, mi volas diri, liberigita je la neŭrozaj fuŝoj, kiuj mal<!--
-->helpis vin bone funkcii, vi elpensus dion ege malpli simpa<!--
-->tian, kun, ekzemple, sadismaj trajtoj, kiel oni ofte trovas en
la bildo pri Dio disvastigata de la predikistoj.</p>

<p>– Jes, tio estas la bildo, kiun oni transdonis al mi,
kiam mi estis infano. Nur sadisto povas imagi iun potenc<!--
[paĝo 148]
-->egan, kiu suferigos vivantojn dum senfina eterneco, ĉar ili
cedis al seksa tento aŭ ne sukcesis kredi la rakontojn, per kiuj
oni superŝutis ilin.</p>

<p class="p">– Efektive, mi havis pacientojn, kies vivo estis fuŝita
de la ideo, ke ili ne povos eviti inferon, kiam ili mortos, ĉar
ili ne sukcesis kredi, kion oni volis enkapigi al ili pri Kristo,
kvankam tio estis, por iu normala, malfacile kredebla. Tion
oni nomas "duobla ligo" en psikopatologio. La viktimoj estas
kvazaŭ katenitaj. Se ili ne kredas je Jesuo-Kristo, ili estas
destinitaj al eterno da teruraj doloroj, simbolataj per fajro,
kiu neniam estingiĝos sed ankaŭ neniam metos finon al la
vivo. Sed se ili perforte, per penado, provas igi sin kredi, por
eviti tiun teruran sorton, ili sentas sin kulpaj, ĉar ili perfekte
scias, fundfunde, ke fakte ili trudas al si tiun kredon, ke ili
mensogas al si, ke ververe ili malkredas. La sadismo de tiuj,
kiuj kondiĉas infanojn tiamaniere pensi, indignigas min.
Sed ankaŭ mi estas katenita per duobla ligo. Se mi ne diras
publike, ke tiaj ideoj damaĝas psikojn, ofte drame, kaj ek<!--
-->kaŭzas tutan ĉenon de psikaj fuŝoj, kiuj kontaĝe transiras de
generacio al generacio, kaj igas la vivon de multaj terure pli
malfeliĉa, ol ĝi estus sen ili, mia konscienco riproĉas, ke mi
ne faras mian devon el la vidpunkto de publika sano. Sed se
mi publike denuncas ilin kiel malsanigajn, oni atakos min –
eble oni procesos kontraŭ mi – pro tio, ke mi malrespektis
tiun aŭ tiun religian grupon.</p>

<p>– Laŭ vi, el kie fontas tiuj ideoj, kiuj faras tiom da
psikaj damaĝoj? Vi vidas la psikologian malbonon. Sed mi
krome vidas <em>spiritan</em> malbonon, kiu estas pli grava: tiuj ideoj
ŝtopas la vojon al mia luma amiko la eternulo. Ili dividas la
socion en du grupojn: tiujn, kiuj restas enŝlositaj en la
<!-- paĝo 149 -->
kondiĉado, kun timo al damno kaj bildo de dio terura, kaj
tiujn, kiuj sentas tiujn ideojn neakcepteblaj, do forĵetas ilin,
sed ne imagas, ke anstataŭe povas esti io alia, ĉar ili defini<!--
-->tive konkludis, ke la diraĵoj pri post-tera mondo aŭ pri spirita
vivo estas nur teksaĵo el mensogoj. Ili do neniam renkontas la
eksterordinarajn estulojn, kun kiuj mi konatiĝis transborde.
Kompreneble, la realo estas pli nuanca ol mi ĵus diris, multaj
kreas por si pli kontentigan bildon, mezan inter la terura dio
kaj la dio indulgema, tamen restas multaj, por kiuj la elekto
estas limigita al tiuj du ebloj. Eble ĉar ili ne sufiĉe maturas,
restis fiksitaj je la stadio de du-termina penso, ĉu?</p>

<p class="p">– Verŝajne, sed ili estas viktimoj, ne kulpuloj. Kie ra<!--
-->dikas tiuj ideoj, vi demandis. Miaopinie ili rezultas el la so<!--
-->cia organizo, kiu regis dum jarcentoj grandan parton de nia
planedo: iu maljunulo, patriarko, havis ĉiujn povojn, kaj de<!--
-->vis esti ĉiurilate obeata. Nenion kritikan pri li oni rajtis diri
aŭ eĉ pensi. Eĉ hodiaŭ tiu mensa kaj socia strukturo plu ek<!--
-->zistas. Mi konas terkulturiston, ĉi tie, en nia laŭdire civilizita
lando, homon kvindekjaran, kiu obeas kiel knabeto la stul<!--
-->tajn ordonojn de patro okdekjara, eĉ se ili kondukas la bie<!--
-->non al ruino. Li tremas antaŭ sia patro, tiel aŭtoritata tiu
estas! La Dio de multaj similas la maljunan mastron, kiu ne
toleras, ke pli junaj homoj rivalu kun li. Ion similan oni
trovas en alia raktonto, kiun vi, kiel esperantisto, eble foje
legis en la Biblio: la Turo Babela. Ankaŭ en ĝi Dio aperas
kiel grumblema maljunulo, kiu timas, ke oni sukcesos atingi
la altan lokon, kie li rifuĝis, kaj de tie lin forpelos por kapti
lian regadon. Mi faris en la Biblion nur etajn disajn vizitojn,
sed tio, kion mi ŝance trafis, konfirmis la pravecon de mia
starpunkto pri Dio kaj religioj.</p>

<!-- paĝo 150 -->

<p>–...</p>

<p class="p">– Kio okazas? Kian strangan mienon vi elmontras!
Ĉu vi ne konsentas? Sed antaŭ du minutoj ni ambaŭ kune
denuncis la sadisman dion de la sanktaj skriboj!</p>

<p>– Prave. Sed mi aŭdas mian konsciencon grumbli.</p>

<p class="p">– Kio malplaĉas al ĝi?</p>

<p>– Ĝi ne ŝatas antaŭjuĝojn, maljustajn taksojn, ĝi havas
ian statistikan manieron pensi, pro kiu ĝi diras, ke oni ne
rajtas juĝi grandegan tutaĵon surbaze de minimuma mini-<!--
-->specimeno, kaj mi timas, ke ĝuste tion ni ĵus faris. Ĉu vi legis
la Altan Kanton de Salomono, la Kanton el la Kantoj?</p>

<p class="p">– Ne.</p>

<p>– Vi devus. Mi konfesu, ke ankaŭ mi ĝin ne legis! Sed
laŭ Joel, pretervidi ĝin estas maltrafi ion gravan. Li asertas,
ke oni povas diri nenion ĝustan pri la Biblio, se oni ne legis
ĝin kaj ankaŭ ne la Psalmojn, kvankam pri tiuj... Nu, li diris,
troviĝas inter ili poemoj kun monstra agresemo. Sed multaj
el ili prezentas ankaŭ bildon pri dio, kiu estas nur amo kaj
pardono, dio, kiu ŝajne similas tiun, kiun mi havas la feliĉon
koni, kvankam mi neniam legis pri di eĉ unu linion. Ankaŭ
mi fakte preskaŭ nenion legis el la Biblio. Ni do ne rajtas juĝi
ĝin deirante de la etaj gustumetoj, kiujn ni havigis al ni pri ĝi.
Ĉu mi iam parolis al vi pri mia amiko Hasan?</p>

<p class="p">– Ne. Kiu li estas?</p>

<p>– Islamano. Viro kun alta homa valoro, viro kun vera
digno, tuj videbla en la sinteno. Foje mi diskutis kun li pri la
Korano parolante pri ĉiuj abomenaĵoj, kiuj, laŭdire, kuŝas en
tiu libro. Li aŭskultis min kun sia kutima pacienco, kaj kun
<!-- paĝo 151 -->
eta enigma rideto. La rideto venis de tio, ke li preparis sian
respondon, konsidere al la ofteco, kun kiu li ricevas similajn
rimarkojn de homoj absolute sensciaj pri la temo. Li agnos<!--
-->kis, ke tiuj teruraj pecoj ekzistas. Sed li montris al mi doku<!--
-->menton, kiun li preparis, kaj sur kiu li notis aferojn admir<!--
-->indajn kaj aferojn hororajn ĉerpitajn el la sanktaj libroj de la
diversaj religioj: la hebrea Biblio, la Nova Testamento, ktp. El
la Biblio li prenis citaĵojn el la profetoj, el la psalmoj, el tiu aŭ
alia libro, en kiuj Dio aperas kiel senfino da tenereco por siaj
kreaĵoj, kaj citaĵojn, en kiuj Dio estas ia terura tribestro, kies
brako senhezite frapegas tiujn, kiuj kontraŭas lian momentan
strategion (mi diras "li", ĉar tiu biblia dio estas vira, almenaŭ
en tiaj agadoj). Same pri la Nova Testamento. Se tiu prezen<!--
-->tas simpatian dion en iuj tekstoj, troviĝas aliaj – Hasan
montris ilin al mi – en kiuj tiu "Patro" havas plej tremigan
emon senkompate kaj kvazaŭ ĝue surtreti tiujn, kiuj mal<!--
-->plaĉis al li, aŭ forpeli ilin al plej terura sorto. En la Korano
estas same, ambaŭ aspektoj aperas. Tio memorigas al mi la
unuan tagon, kiam mi venis ĉi tien. Antaŭ ol firme decidi, ĉu
vi akceptos min en terapion, vi submetis min al testo, en kiu
vi montris kartonojn kun grandaj simetriaj inkmakuloj, kaj
mi devis diri, kion mi vidas en ili. Iom kiel, rigardante
nubojn, oni ludas vidi en ili signifajn formojn. Vi klarigis, ke
ĉiu vidas en tiuj makuloj malsamajn aferojn laŭ sia person<!--
-->eco.</p>

<p class="p">– Jes, estis la Rorschach-testo.</p>

<p>– Nu, ĉu la sanktaj libroj ne estus io simila? Ŝajnas, ke
ĉiuj enhavas jen plejbonon, jen plejmalbonon, kaj multon
mezan. Ĉiu, kiu aliras ilin, trovas ion por si, depende de tio,
kio li aŭ ŝi estas, aŭ depende de la momenta mensostato, aŭ
<!-- paĝo 152 -->
de la kondiĉado, per kiu oni muldis ŝin aŭ lin en la unuaj
vivjaroj, ekspluatante la sendefendecon kaj flekseblecon de
etulo.</p>

<p class="p">– Efektive. Ĝuste pro tio mi miloble pli ŝatas tion,
kion vi rakontas pri via eterna amiko, ol kion oni ĝenerale
diras pri Dio.</p>

<p>– Plezurigas min aŭdi tion. Pli: flatas min. Sed jen ree
mia konscienco grumblas.</p>

<p class="p">– Ĉu vere? Kion do ĝi volas ĉi-foje?</p>

<p>– Ĝi admonas, ke mi ne stimulu tiun pensovojon en vi,
ĉar ĝi kondukas al antaŭjuĝo. Ĝi rimarkigas, ke tiu, kiun mi
nomas mia amiko, estas priskribata jam jarcentojn per frazoj,
kiuj perfekte tradukas, kion mi vidis, kion mi vidas aŭ kom<!--
-->prenas je ĉiu ekskurso tien.</p>

<p class="p">–???</p>

<p>– Kiel malfacilas honesti!</p>

<p class="p">– Kial vi diras tion?</p>

<p>– Ek de la komenco mi diradas al vi, ke la amiko, kiun
mi tie vizitas, havas nenion komunan kun la Dio de la kred<!--
-->antoj, kiuj praktikas religion. Mi kvazaŭ furiozas, kiam oni
asimilas la biblian dion al la luma estulo, kiun mi renkontas
alimonde. Nu, mi ne estas honesta. Fakte, ĉefe ek de kiam mi
aliĝis al la religia komunumo, al kiu mi aludis, mi konas
abundon da personoj, kiuj havas pri Dio la saman bildon kiel
mi, kvankam mi neniam kuraĝis priparoli kun ili miajn
noktajn ekskursojn. Sed eĉ antaŭ ol aliĝi al tiu komunumo,
mi konis similajn personojn, eĉ en mia propra familio. Mi
havas kuzinon tre inklinan religiumi, kiu legas verkojn pri
<!-- paĝo 153 -->
spiritaj aferoj kaj similaĵoj. Mi scias, ke ŝia Dio estas Dio kun
koro, kiu komprenas, helpas, respektas, agas diskrete, lasas
liberaj kaj neniam sentas rankoron al iu ajn kreito... Kial do
mi metas ĉiujn religiemajn homojn en saman ujon, provante
distanci min de ili, aŭ eble pli ĝuste, provante nete distingi
mian amikon de ilia Dio? Tion mi faras de la komenco kun vi!
Fakte tiu maniero koncepti Dion, komuna al miaj travivaĵoj
kaj al tiuj homoj, estas disvastigita en iuj medioj jam mult<!--
-->egajn jarcentojn, verŝajne eĉ jarmilojn. Mi supozas, ke laŭ
ŝanco oni naskiĝas aŭ ne en familio, kiu transdonas bildon
pri dio terura aŭ pri dio, el kiu elfluas senfinaj kvantoj da am<!--
-->emo, da amego, kaj kiu tro respektas la homojn por kondam<!--
-->ni ilin pro bagateloj.</p>

<p class="p">– Interese. Se mi havas antaŭjuĝon, la kaŭzo povus
esti profesia misformiĝo. La homoj, kiuj pasigis sian infan<!--
-->econ en familio, kie la maniero koncepti Dion estis psiko<!--
-->logie sana, havas pli multajn ŝancojn eviti kompleksojn, kul<!--
-->posentojn, inhibojn kaj psikosomatajn malsanojn, pro kiuj
oni petas mian helpon. Mia klientaro do ne estas statistike
reprezenta pri la tuta loĝantaro. Tiu faktoro igas ĝin netipa.
La kredantaro en ĝi enhavas troigitan proporcion da ho<!--
-->moj, kiuj havas pri Dio malsanan komprenon. Ekzemple mi
nun traktas viron, pri kiu mi sentas min tute senhelpa, ĉar
lia baza problemo estas ligita al religia edukado, kaj por
tiun efike tuŝi mi estas senrimeda. Ej! Nia interparolo donas
al mi ideon. Ĉu vi konsentus, ke mi jam nun transskribu
kelkajn partojn el niaj dialogoj, por ke li legu ilin?</p>

<p>– Se vi ne citas mian nomon, vi povas fari el ili, kion vi
volas, escepte aŭdigi ilin ĉe radio, aŭ alikadre, ĉar oni povus
rekoni mian voĉon.</p>

<!-- paĝo 154 -->

<p class="p">– Helpus min montri al li, ke eblas alia maniero
koncepti Dion, kaj ke ankaŭ tiu estas plene kohera. Tiu viro
ne sukcesas eviti masturbi sin, kaj tion li sentas kiel plej
teruran dramon, ĉar enkraniiĝis al li, ke temas pri abomena
peko, inferen-senda, kaj ke li brulos eterne, se li ne rezignos
tiun kutimon. Sed tio estas al li fizike neebla. Estas des pli
bedaŭrinde, ke li estas bonulo, pli honesta, pli sindonema,
pli bonkora ol la plimulto. Lia masturbado havas neniun
negativan efikon, des pli, ĉar li ne estas iu, kiu bezonas
pornajn bildojn por eksciti sin. Tia spektado havus la kri<!--
-->tikindan efikon, ke ĝi kontribuus al la sukceso de fia eksplu<!--
-->ato kaj malnobligo de homaj estuloj, tio apartenus al la
kategorio de atencoj al la digno de korpo. Sed kion ajn mi
diras al li, ĉio restas senefika, ĉar li scias, ke mi estas ate<!--
-->isto; rezulte miaj opinioj pri religiaj aferoj laŭ li tute ne
indas konsideron. Estas io tiel simpla kaj tiel sincera en via
maniero paroli pri via luma amiko, ke eble tio helpus. Via
eternulo ĉion pardonas, ĉu ne?</p>

<p>– Jes. <em>Tiu</em> neniam juĝas, neniam kondamnas. Di al<!--
-->logas (simple pro sia naturo, ĉio bona kaj bela estas alloga).
Kaj di atendas. Di atendas, ĝis oni komprenos kaj iros al di.
Kio malhelpas antaŭeniron al di, tio estas la agoj, kiuj kaŭzas
malbonon al aliaj homoj, aŭ al la kreaĵaro ĝenerale. Sed se via
paciento sin masturbas, ĉar la kutimo tro enradikiĝis en li ek
de la adoleskaj jaroj, mi estas certa, ke mia amiko rigardas
tion sufero, turmento, seniĝo de libereco, kio din ĉiam kor<!--
-->tuŝas, kaj ne fi-ago el vidpunkto morala.</p>

<p class="p">– Se mi povus konvinki lin pri tio, kia senpeziĝo tio
estus! Por li, sed ankaŭ por mi!</p>

<!-- paĝo 155 -->

<p>– Por vi, ĉu?</p>

<p class="p">– Se vi scius, kiel saturita mi estas de lia ĉiama
sinkondamno. Estas plej tede reaŭdi je ĉiu renkonto, ke li
estas monstro, perversulo, krimulo, ĉar, pliafoje, li ne suk<!--
-->cesis regi sin...</p>

<!-- paĝo 156 -->

<h2>Dudektria kunsido<br/>
Ĉu halucino, ĉu atesto?</h2>

<p>– Mi avertu vin tuj, hodiaŭ mi estas malbonhumora.</p>

<p class="p">– Kio okazas al vi?</p>

<p>– Nenio speciala, nenio persona ĉiaokaze. Sed tiu
pluvo, kiu ne haltas... Kaj tiu tutmonda politiko, kiu ŝajnas
tiel freneza! "Frenezas la Romanoj", diris Obeliks. Kial re<!--
-->dukti tiun juĝon al nur unu popolo? Frenezas la homoj!</p>

<p class="p">– Vi pravas. Nia socio vivas ekster la sfero de psiko<!--
-->logia sano.</p>

<p>– Estas suferige por mi vivi en du mondoj. En ĉi tiu,
kun la konstanta maljusteco, la multaj suferoj, kaj maniero
konduti samtempe malsaĝa, ekscita kaj malbonkora, kaj en
tiu transa, kiun mi vizitas preskaŭ ĉiunokte. La kontrasto
estas grandega, kaj mi spertas ĝin kiel disŝiron. Mi vidas, kio
povus ekzisti, kio fakte ekzistas en alia dimensio, kaj mi vi<!--
-->das, ke ĉi tie sur nia planedo en ĉi tiu tempo oni faras nenion
por atingi la samon, kvankam eblus.</p>

<p class="p">– Ĉu vi vere kredas, ke eblus?</p>

<p>– Mi eĉ ne dubas, ke oni tion atingos. Mi eĉ povas diri,
ke tion mi vidis. Aŭ halucinis, se vi preferas. Nuntempe ni
troviĝas je stadio plej primitiva. Jarmiloj necesas, por ke ni
tiru la lecionojn el niaj eraroj. Al mi estas vere strange. Kiam
mi troviĝas ĉi tie, mi travivas momentojn de senpacienco,
kiel mi ĵus spertis. Kaj kiam mi estas tie transe, mi vidas, ke
nia planedo progresas direkte al plena, luma, disradianta
feliĉo, sed, tute simple, je helika rapideco. Ritmo de heliko,
fakte, kiu ne antaŭeniras rekte, kaj kiu jen kaj jen revenas
<!-- paĝo 157 -->
malantaŭen, antaŭ ol reiri la ĝustan vojon, sed tamen, sum<!--
-->sume, progresas al sia celo.</p>

<p class="p">– Eble. Kiam vi ekparolas pri jarmiloj samtone kaj
samfacile, kiel mi parolus pri horoj kaj tagoj, vi ĉiam im<!--
-->ponas al mi. Via temposkalo estas io, kio plifortigas en mi la
senton – kiu timigas min – aŭskulti iun, kiu efektive vidis
alian mondon realan. Mia tuta trejniĝo, mia tuta sperto,
mia tuta vivo, fakte, ribelas kontraŭ tiu ideo. Sed ĝi estas en
mi. Estas terure! Se tion oni scius... Same, kiam vi klarigas,
ke por via amiko la eternulo neniu estas ridinda, mokinda,
eĉ de supre kompatinda. La homoj, kun kiuj mi konstante
rilatas – kolegoj, parencoj, amikoj –, oftege taksas homojn
ridindaj, mokindaj aŭ kompatindaj. Kun perceptebla super<!--
-->eca sento. Kaj se mi scius, ke ili opinias ion similan pri mi...
Ĉiaokaze, vi sukcesis ion, kio ŝajnis al mi neebla.</p>

<p>– Kion do?</p>

<p class="p">– Vi sukcesis akceptigi al mi kiel eblan, kelkfoje eĉ
preskaŭ probablan, la hipotezon, ke vera dio reale ekzistas.
Mi emfazas: vera. Dio tute ne simila al tiu, pri kiu oni
parolis al mi, dum mi estis infano, kaj kiun mi forĵetis, kiel
ankaŭ vi, kun intensega sento pri liberiĝo. Mi rifuzis ĝin,
ĉar ĝi estis maljusta, ĉar ĝi estis neverŝajna, ĉar estis evi<!--
-->dente, ke la homoj elpensis ĝin por sekurigi sin, eltiri sin el
sia timo, havigi al si konsolon aŭ esperon, kiam ĉio iras fuŝe.
Sed la via...</p>

<p>– Vi certe rimarkis, ke mi malofte diras "Dio", eĉ se
pronome mi nomas din "di". Mi preferas nomi din mia amiko
la eternulo, mia kamarado de tie transe, aŭ io simila, ĝuste,
<!-- paĝo 158 -->
ĉar la vorto "Dio" tro ofte elvokas iun tre diferencan de tiu,
kun kiu mi amikiĝis en la alia mondo.</p>

<p class="p">– Sed vi kultas al ĝi. Tion vi mem diris.</p>

<p>– Sed mi ne diris al vi, al kiu komunumo mi aliĝis. Vi
ne scias, kiu di estas. Eble estas Alaho (Allah, se vi preferas).
Aŭ Ganeŝo, la hindua dio, kiun oni bildigas kun kapo ele<!--
-->fanta.</p>

<p class="p">– Nu, kiel ajn vi ĝin nomas, temas pri iu dio. Ĝi ha<!--
-->vas ĉiujn karakterizojn de la dio de teologoj. La diferenco es<!--
-->tas, ke, kiam oni legas tekston teologian, oni diras al si:
"Estus bele, se tia estulo ekzistus, sed ne estas konvinke, es<!--
-->tas nur revo. Teologoj esprimas sin kiel infanetoj, kiuj mis<!--
-->prenas siajn dezirojn por realo aŭ kiuj projekcias sur ĉielon
la idealigitan bildon de sia patro." Agacas min, ke pri vi mi
ne sukcesas diri la samon! Mi ne komprenas, kial. Estas
humilige.</p>

<p>– Pardonu min, mi bedaŭras, sed, sincere, mi faris ne<!--
-->nion tiucele.</p>

<p class="p">– Klare! Mi ne kritikas vin. Mi konstatas nur, ke pro
vi la ekzisto de via dio aperas al mi probabla. Tio ŝancelas
min.</p>

<p>– Kial? Kion tio ŝanĝas?</p>

<p class="p">– Se ĝi ekzistas, ĉio estas malsama. Vivo havus sen<!--
-->con. Eĉ bonan sencon. Sencon kunmetitan el amo, paco,
harmonio, simpleco, justeco...</p>

<p>– Plus humuro, fantazio, kreemo, ĝojo. Plus senfina
diverseco, kio estas riĉo. Plus vivigaj streĉiĝoj, kaj konfliktoj,
kiuj stimulas progresadon.</p>

<!-- paĝo 159 -->

<p class="p">– Kiam vi parolas pri senfina diverseco, kaj pri kon<!--
-->fliktoj, vi pensigas min pri demando, kiun jam de longe mi
volus starigi al vi, sed okazo neniam prezentiĝis. En tiu
senfina diverseco, kiu, se mi bone komprenis, manifestas
vian Dion... Ne. Mi revortigu mian demandon: en tiu alia
mondo, kien vi tiel facile iras, ĉu ekzistas spiritoj funda<!--
-->mente malicaj?</p>

<p>– Prave vi diras, ke la senfina diverseco manifestas
Dion. Tiel mi sentas ĝin, kiam, decidinte ekflugi tien supren,
aŭ plonĝi tien profunden, mi trovas min kvazaŭ en filmo
ĉiufoje malsama. Kia ajn la kadro – alta montaro, vicoj de
vinberplantoj terase aranĝitaj sur deklivo desupranta ĝis blua
lago dum bela tago aŭtuna, oceano, ŝtonponto kun aparte
harmonia kurbo, ekzotaj vilaĝanoj feste kostumitaj, kiuj dan<!--
-->cas ronde – mia sento estas, ke mi vizitas la bienon de kre<!--
-->anto, kies imagpovo estas laŭvorte senlima, ke mi malkovras
ĉiufoje novan aspekton de Dio, kiun mia cerbo tradukas en
aron da sensaĵoj, da bildoj, kiuj ne estas ekzakte di, sed kiuj
din esprimas.</p>

<p class="p">– Jes, mi opinias, ke mi komprenas, kion vi volas
diri. Via Dio ne estas eksplicite tia, sed ĉiu el tiuj bildoj es<!--
-->primas unu el ĝiaj aspektoj, kiu estus per si mem neesprim<!--
-->ebla. Vi uzas elementojn bone konatajn al vi por traduki ion
netradukeblan. Kaj Dio estas la sumo de ĉio ĉi.</p>

<p>– Vi iom komprenas, sed ne tute. Dio ja estas multe
pli ol la sumo de tio, kion mi povas vidi, di estas pli mult<!--
-->obligo ol adicio. Sed krome tre ofte mi vidas aferojn, kiuj tute
ne estas bone konataj al mi. Antaŭ ol mi gustumis unuafoje
mangon, mi ne sciis, kiel ĝi gustas. Nu, tie mi gustumis cen<!--
[paĝo 160]
-->tojn da fruktoj, al kiuj nenio similas surtere. Kaj mi aŭdis
kanti en lingvoj aliplanedaj.</p>

<p class="p">– Sed ĉu en tiu senlima diverseco, kiu konkretigas la
senfinan riĉecon de via dio, troviĝas estaĵoj, kiuj volas sufer<!--
-->igi, kiuj volas malbonfari, unuvorte malicaj?</p>

<p>– Mi ne scias, kiel respondi. Ŝajnas al mi, ke la aĉuloj
estas tiuj, kiu ŝtopas la pason de la dia vivo. La plimulto el ni
tion parte faras, tiel ke parto de la malbono pasas tra ni. La
proporcio certe estas tre malsama de persono al persono (aŭ
eble de besto aŭ anĝelo al alia). Kaj mi havas neniun ideon
pri tio, kiom da respondeco la koncernatoj havas en la amp<!--
-->lekso de tiu ŝtopado. Sed via demando havas sencon. Ekzistas
danĝeraj estaĵoj en tiu alia mondo. Kaj kvankam mi neniam
renkontis eĉ unu, mi povas diri, ke pri ilia fakta ekzisto mi
efektive scias. Komence ja – estas strange, ke mi neniam tion
rakontis al vi – la knabino diris, ke se mi volos reveni al ŝia
mondo, mi devos protekti min por ne fari malbonajn, dan<!--
-->ĝerajn renkontojn.</p>

<p class="p">– Kaj kiel oni protektas sin?</p>

<p>– Ŝi diris, ke antaŭ ol mi ekvojaĝos, estos saĝe diri
"preĝon el tradicia religio". Tiuj estas ŝiaj propraj vortoj. Ŝi
aldonis, ke tute ne gravas, se la vortoj aperas primitivaj,
naivaj aŭ strangaj, la ĉefa afero estas diri la preĝon, enmense
aŭ laŭte, ĉar tion farante, mi unuigos min kun la miloj da
homoj, kiuj diris la saman preĝon laŭlonge de la historio,
orientante sian animon direkte al la plejalto. Al la bono. (La
preĝo, ŝi plu diris, ne enhavu ion ajn, kio celu altiri malbonon
al iu alia; ekzemple preĝoj por venko super malamikoj, aŭ
por faligi sur iun la koleron de Dio, ne havus la ŝirman
<!-- paĝo 161 -->
efikon). Ŝi diris al mi: "Se vi turnos vin al la bono, t.e. se via
preĝo celas, ke viaj ĉielaj aliancanoj helpu vin progresi sur la
vojo al bonkoreco, donemo, humileco, vero, justeco, ktp, vi
riskos nenion, tio kreos ĉirkaŭ vi tavolon protektan, vi estos
kvazaŭ en spirita skafandro, en nemateria kosmonaŭta kom<!--
-->bineo, tra kiu neniu pafo de malbona influo sukcesos atingi
vin." Mi do tion faras ĉiufoje. Mi repensas al ĉiuj aspektoj de
la bono kaj mi diras preĝon, kiun oni diras en mia komun<!--
-->umo. Mi ne pensas pri la frazoj, kiujn mi prononcas, mi
zorgas nur pri tio, ke mia animo estu turnita al la bono, ke tiu
decido preĝi estu maniero aserti: "Mi elektas la bonon", "Mi
elektas la vivon", "Mi voĉdonas por amo", sed estas klare, ke
ne temas pri mia persona bono, sed pri la ĝenerala bono, ene
de kiu la mia estas inkluzivita. Tiu orientado de la animo
estas gravega. Necesas celi al bono, kvankam ni scias, ke ni
ne atingos ĝin perfekte en ĉi tiu vivo, nek nur per niaj propraj
rimedoj. Ŝajnas, ke la ŝirman efikon efektivigas la orientado
de la animo kaj la fido al la alimondaj helpantoj.</p>

<p class="p">– Sed kontraŭ kio vi devas protekti vin?</p>

<p>– Tiurilate mi neniam sukcesis ricevi kompreneblan
respondon. Ĉio disvolviĝas, kvazaŭ ekzistus estuloj, kiuj volas
perversigi aliajn, forlogi ilin for de la vojo bonen... Sed la
knabino diris nenion pri ili, aŭ pli ĝuste, nenion, kion mia
cerbo kapablis kompreni.</p>

<p class="p">– Ege bedaŭrinde! Supozeble, mia profesia agado
ĉefe rilatas al la efikoj, kiujn havis sur miajn pacientojn tiaj
estuloj pli malpli perversaj, verŝajne tra la generacioj kaj
tra la influaj uloj en la socio. Ej! Kio okazas al mi? Jen mi
parolas, kvazaŭ viajn cerbumaĵojn mi prenus serioze!</p>

<!-- paĝo 162 -->

<p>– Antaŭ unu minuto vi diris, ke vi komencas akcepti,
ke miaj ĉielaj aŭ halucinaj spertoj povus signifi, ke vivo havas
sencon. Se vi tion akceptas, kial ne la aliajn aferojn, pri kiuj
mi raportas? Kaj tio, kion vi citis – amo, paco, harmonio,
simpleco, justeco, diverseco – estas nur eta-eta parto de tiu
senco. Mi povus plu aldoni multajn aferojn, ekzemple la
senton esti, esti si mem, rajti esti tiu, kiu oni estas, eĉ se oni
estas ege malperfekta. Ĉiuj ĉi aferoj, tiu indulgema kaj har<!--
-->monia mondo, regata de reciproka amo kaj de kreemo, estas
paradizo.</p>

<p class="p">– Ĉu vi legis la romanon de Johán Valano <em>"Tien"?</em></p>

<p>– Ne. Mi ne konas ĝin. Pri kio temas?</p>

<p class="p">– La demando enkapiĝis al mi. Temas pri aventuro
en alia mondo; " paralela mondo" ĝin nomas la aŭtoro. La
etoso tie, se ĉion konsideri, multrilate similas tiun, pri kiu vi
raportas al mi. Almenaŭ kiom koncernas la harmoniajn
rilatojn inter la homoj, la ĝeneralan respekton kaj bonkor<!--
-->econ, kaj similajn alte taksindajn kvalitojn. Mi demandis al
mi, ĉu ne kuŝus en tiu fikcia mondo la mensa bildo, kiu
havigis la kadron de viaj halucinoj. Interesus min scii, kion
vi dirus pri tiu romano, se vi legus ĝin. Ĝi priskribas vivon
grandparte paradizan.</p>

<p>– Certe al tia vivo funde sopiras la homoj, vi kiel la
aliaj. Sed la fundo de homo, tio estas via fako, psiĉjo, vi certe
konas tion pli bone ol mi.</p>

<p class="p">– Jes, mi konas tiujn dezirojn al mondo paradiza. Mi
sentas ilin en mi, mi perceptas ilin en ĉiuj pacientoj. Sed mi
ĉiam rigardis ilin infanecaj deziroj, iluziaj, sen responda
realaĵo.</p>

<!-- paĝo 163 -->

<p>– Eble deziro estas signo. Kion ni deziras en la vivo, se
ne aferojn, kiuj ekzistas? Vi deziras belan aŭton, belaj aŭtoj
ekzistas. Vi deziras manĝi bongustaĵojn kaj trinki ion plaĉan,
frandindaĵoj ekzistas. Vi havas seksajn dezirojn, abundas
eblaj partneroj. Vi deziras tiun aŭ tiun diplomon, studoj estas
organizitaj por la celantoj al la koncerna titolo. Ĉio dezirata
havas respondaĵon en la realo. La deziraĵo ne nepre estas
atingebla al ĉiu el ni je difinita momento, aŭ ĉar ni ne
posedas la rimedojn por ĝin aliri, sed ĝi ekzistas, eĉ se ekster
nia atingpovo. Neniam temas pri nenio, pri nulaĵo. Se ni
deziras pacon, amon, scion, saĝon, ĝojon, ridon, amikecon,
tenerecon, belecon, eble le kaŭzo estas, ke tio ie ekzistas.</p>

<p class="p">– Alia afero zorgigas min. Mi diris al vi, ke mensa
malsano estas kontaĝa. La mensaj procezoj de unu persono
povas reeĥi en la cerbo de alia, kun kiu tiu rilatas, kaj eniĝi
en ĝin. Se ili estas malsanaj, transdoniĝas la malsano, sed
la inverso povas okazi. Iom da tio prezentiĝas en ĉiu sukce<!--
-->sa psikoterapio: komunikiĝas sana mensa funkciado. La de<!--
-->mando, kiun mi starigas, estas la jena. Kial mi ne estas
kontaĝa al vi? Mi havas la necesan prestiĝon, ĉar mi savis
vin, kiam vi estis plene perturbita pro la terura traŭmata
periodo, el kiu vi ĵus eliris. Post tiu longa maljusta malliber<!--
-->eco en fora lando, nepris, ke vi ricevu psikologian helpon
por retrovi vian ekvilibron. Vi venis al mi kaj ni frukte kun<!--
-->laboris, tiel ke vi sentas dankemon al mi. Cetere, vi konas
miajn titolojn kaj respektas ilin, vi ne estas unu el tiuj uloj,
kiuj klasas ĉiujn psikfakulojn en la saman kategorion de
ĉarlatanoj. Vi faris sur min tion, kion en psikanalizo oni no<!--
-->mas pozitiva transŝovo. Logike mi do devus influi vin. Mia
racio, mia kapablo malimpliki viajn sensencajn klarigojn
<!-- paĝo 164 -->
devus agi. Sed mi klare estas pli influata de vi ol vi de mi.
Tiam...</p>

<p>– Ĝenas min ne povi helpi al vi, psiĉjo mia, ĉar mi vin
treege ŝatas, kiel vi scias, mi havas al vi senton de grandega
dankoŝuldo. Kaj kvankam vi ofte incitas min, ĉar vi provas
glitigi mian atestadon al intelekta diskuto, aliflanke, vi estas
la sola persono, krom mia edzino, kun kiu mi povas paroli pri
miaj travivaĵoj. Kaj tio estas ege, ege grava. Ek de kiam mi
komencis promeni en la alia mondo, mi sentas min plej sola.
Vivo estas tre malsama por mi ol por la aliaj. Sed tion mi
povas diri al neniu. Ĉiufoje kiam mi provis, bumerangis al
mi. Kvankam mi scias, ke por di neniu estas ridinda, mok<!--
-->inda aŭ de supre rigardinda, ne estas amuze senti, ke tia oni
estas por homoj, eĉ se oni scias ilin malpravaj. Ankaŭ en mia
religia komunumo mi ne kuraĝas rakonti, kion mi travivas.
Kiam mi faris etajn paŝojn tiudirekte, mi tuj vidis, ke ne
prosperos. La homoj ne deziras scii la veron. Strange, ĉu ne?
Ĝi estus tiel bon-efika al ili!</p>

<p class="p">– Tio donas al mi ideon. Kial ni ne publikigus nian
dialogon? Ĉio ja estas surbendigita.</p>

<p>– Sed se ni publikigos niajn interparolojn, la legantoj
ne prenos min pli serioze ol vi!</p>

<p class="p">– Tion vi ne povas diri. Vi ne scias. Homoj estas tre
diversaj. Via amiko ŝatas diversecon, kaj, se mi parolu vian
lingvaĵon, ĝi aranĝas la aferojn tiamaniere, ke ĉiu homo
estas unika, senfine unika. Eble do iu nombro da legantoj
prenos vin serioze. Aŭ almenaŭ al ili vi malfermos pripenso-<!--
-->vojojn, aŭ komunikos sentojn, kiuj influos sanige.</p>

<!-- paĝo 165 -->

<p>– Vi pravas. Finfine, al mi estas egale, ĉu mi aperos
mokinda aŭ ĉu oni ne kredos min. Gravas, ke ili povu konat<!--
-->iĝi kun mia rakonto. El ĝi ili faros, kion ili volos. Ili estos
liberaj fronte al ĝi, kiel mi liberis fronte al di, kiam ŝprucis la
malamo dum mia unua vojaĝo tien. Eble mia atesto malŝlo<!--
-->sos pordojn en kelkaj animoj.</p>

<p class="p">– Jes, ni faru tion, ni publikigu. Sed ne kun mia vera
nomo. Ne taŭgus, ke miaj kolegoj trovu en nia dialogo
pretekston por moki min. La studo, kiun mi publikigos pri la
religiaj deliroj kun kuraca efiko, estos pure priskriba, kaj
aperos kun mia nomo. Tie mi esprimos min tiamaniere, ke
oni ne divenos, ke mi iom emas kredi viajn spertojn aŭten<!--
-->taj.</p>

<p>– Kompatinda psiĉjo! Kiel facile ŝancelebla vi estas!
Kaj tamen, kiam mi venis al vi komence, mi diris al mi: "Fe<!--
-->liĉe mi trovis fortulon. Mi povos plene apogi min sur li." Sed
ne... Pardonu... Mi malpravas. Vi estas ŝancelebla nur kon<!--
-->cerne la alian dimension. Por via laboro sur ĉi tiu Tero, vi
estas fortika, nefaligebla, kompetenta. Jes, jes, ju pli mi
pensas pri ĝi, des pli mi trovas vian ideon bona. Ĉu ni do
lanĉu nian libron, kiel ŝippereulo ĵetas maren botelon kun
mesaĝo? Kiu scias, kiujn ĝi trafos? Eble eĉ troviĝos homoj,
kiuj rekonos sin en mia aventuro. Mi celas: por kiuj tio ne
estos io fremda, sed ĉe kiuj miaj diroj elvokos ion tute aŭ
parte similan, de ili travivitan. Estus neverŝajne, ke nur mi
malkovris tiun mondon kaj tiun eksterordinaran amikon. Se
ni publikigos, la libro probable bonfaros jen kaj jen. Dankon
pri via ideo, dankon, psiĉjo.</p>

<!-- paĝo 166 -->

<p class="p">– Ĉefe, dankon al vi. Vi efikis al mi ŝanĝe. Mi estas
malpli fermita ol antaŭe, ŝajnas al mi. Eble iom malpli
memcerta, sed tio estas progreso. Ĉu vi scias, pri kio mi
subite revas?</p>

<p>– Ne. Kiel mi povus?</p>

<p class="p">– Ke nia libro iĝu deviga en ĉia psikfaka trejniĝo.</p>

<!-- paĝo 167 -->

<h2>Dudekkvara... ĉapitro</h2>

<div class="letero">
<p>Kara Psiĉjo mia,</p>

<p>Vi certe memoras la fojon, kiam mi rakontis al vi mian son<!--
-->ĝon pri la dezerto. Ĝin rakontinte, mi aldonis, ke mi ne
kuraĝas diri, kio okazis tuj poste, ĉar vi certe definitive rigar<!--
-->dus min nekuracebla frenezulo.</p>

<p>Efektive, diri mi ne kuraĝus – via rigardo embarasus min –
sed skribi ne starigas problemon, mi do decidis tion fari. Vi ja
esprimis scivolemon, kaj ŝajnas al mi, ke vi rajtas scii, pri kio
temas.</p>

<p>Ne estas facile, sed, nu, hm!... ek! Mi ĵetu min en la faron.</p>

<p>Mi vekiĝis el tiu sonĝo kun la impreso, ke iu savis min, ke mi
estis savita el plej dolora morto pro soifo kaj elĉerpiteco, sub
senkompata varmego, fare de maljuna turbanulo, kiu portis
min al groto, kaj poste al oazo mirinde bela. Se ne estus
sonĝo, mi demandus min, el kie tiu skeleta grandaĝulo ĉerpis
la forton porti min, ĉar li aperis vere senmuskola.</p>

<p>Kaj je tiu punkto, tuj post la vekiĝo, la afero fariĝas freneza,
des pli, ĉar tio, kio okazis, gravas por neniu.</p>

<p>Ia ena voĉo, insista, igis min preni paperfolion kaj skribilon.
Kaj surprizite mi ekskribis, kvazaŭ ĉe diktado, sen vere regi
miajn gestojn. Ĉu ne temas pri fenomeno konata en psiki<!--
-->atrio sub la nomo "aŭtomata skribo"?</p>

<p>La teksto, kiun mia mano produktis, sen kontrolo de mia
cerbo estas la jena:</p>

<!-- paĝo 168 -->

<div class="poemo">
<p>Kiam mi trastumblis la dezerton,<br/>
kiam mi vagadis tute sola,<br/>
kiam min brulvundis la soifo<br/>
murda,</p>

<p>kiam sub la suno mi ne povis<br/>
spiri, kaj la sablo min sufokis,<br/>
kaj la tuta kosmo sin prezentis<br/>
surda,</p>

<p>kiam estis plu neniu nordo,<br/>
kiam oriento estis sonĝa<br/>
bildo sen ekzisto sen troveblo<br/>
ie,</p>

<p>kiam sekomorto ĉirkaŭrampis,<br/>
kiam dissolviĝis la miraĝoj,<br/>
kiam mi sterniĝis elĉerpite<br/>
tie,</p>

<p>kial do ekkreskis tiuj palmoj?<br/>
kial milpetale floroj buntis?<br/>
kial novafonte ŝprucis akvo<br/>
rave?</p>

<p>Kies himnon kantis tiuj birdoj?<br/>
kies ombro donis al mi pacon?<br/>
kiu min relevis el la stumblo<br/>
save?</p>

<!-- paĝo 169 -->

<p>Sonas mia danko nekomprene,<br/>
morta mi estadis kaj nun vivas,<br/>
vere mi ne indis la donacon<br/>
de vi,</p>

<p>sed eĉ se neniu min aŭskultos,<br/>
eĉ se oni taksos min freneza,<br/>
mia tuta vivo estos laŭdo<br/>
al Di'.</p>
</div>

<p>Kiam, elirinte el kvazaŭ hipnota stato, mi relegis laŭte, kion
mi, aŭ pli ĝuste mia mano, ĵus skribis, orelfrapis la ritmo:</p>

<p>–vvv/-vvv/-v//-vvv/-vvv/-v<br/>
tatititi / tatititi / tati // tatititi / tatititi / tati<br/>
Kiom da demandoj tiu poemo ŝprucigas!</p>

<p>Kiu estas la aŭtoro? Ĉu iu el la alia mondo, por kiu mi funk<!--
-->ciis kiel nekonscia kaj nevola mediumo? Se jes, kiu? Kial?</p>

<p>Ĉu produktis la tekston iu nukleo kuŝanta en la nekonscia
parto de mia psiko? Ekzistus en mi ekster mia scio nervoĉelaj
konektoj, senrilataj kun mia konscia intelekto, kapablaj verki
en du minutoj tutan poemon, sen ritma aŭ gramatika fuŝo?
Parto de mia cerbo izolita de la cetero, kiel komputprogramo
funkcianta per si mem?</p>

<p>Tiu travivaĵo starigas fundamentajn demandojn. Kiu mi
estas? Kio mi estas? Kiuj ni estas? Kio ni estas, ni homoj
vivantaj surtere? Kio estas la <em>alia mondo</em>, la <em>alia dimensio?</em>
Kio estas la nekonscio? Kio la nerva sistemo?</p>

<!-- paĝo 170 -->

<p>Mi ne kuraĝis pritrakti tiun nekompreneblan sperton kun vi
vizaĝ-al-vizaĝe, vi konas min sufiĉe por tion akcepti, kaj sen<!--
-->kulpigi min.</p>

<p>Supozeble vi estos same perpleksa kiel mi.</p>

<p>Sed mi povas plezure emfazi, ke la kapŝancela apero de tiu
teksto en mia vivo havis neniun malfavoran efikon sur min.
Mi ne komprenas, pri kio temas, nur ke ĝi bonege tradukas la
etoson de la sonĝo. La sola efiko estis kreskigi mian miron
rilate al ĉio, kio okazas al mi.</p>

<p>Cetere mi fartas tute bone, kaj ankaŭ mia familio. Mi esperas,
ke estas same ĉe vi.</p>

<p>Plej amike salutas</p>

<p>via deliranta halucinato</p>
</div>

<!-- paĝo 171 -->

<h2><b>ALDONAĴO</b><br/>
KONFESO DE LA SURBENDIGINTO</h2>

<div class="letero">
<p>Tiu ĉi libro prezentas la transskribon de surbendigita serio da
interparoloj, kiuj disvolviĝis inter mi, psikoterapiisto, kaj unu
el miaj pacientoj, dum kvinmonata periodo. Apartan rolon en
ties rakontoj ludas iu, kiu havas multon komunan kun la
estulo... aŭ la imagato... kiun oni en Esperanto nomas <em>"Dio"</em>.</p>

<p>Kompreneble, ne eblas paroli pri tiu sen uzi pronomon. "Kial
tion mencii?", vi eble pensas, "ne estas problemo, la regulo
estas diri <em>li;</em> ofte oni skribas <em>Li</em>". La demando tamen stariĝis,
ĉar la paciento ne akceptis tion fari. Li ĉiam uzis alian prono<!--
-->mon, de li elpensitan, kiun mi senprobleme akceptis – ho<!--
-->mon kun psikaj problemoj oni ne kontraŭdiru pri negrava
detalo – sed kiu povus aperi tro stranga en eldonita verko. Mi
do decidis iom perfidi la aŭtentecon de la surbendaĵo, kaj uzi
<em>li</em> anstataŭ la stranga vorto, kiun la parolanto uzadis. Sed
kiam mi volis tajpi <em>li</em>, aŭ <em>Li</em>, mi ne povis. Miaj fingroj simple
rifuzis. Paralizo tenis ilin senmovaj. Nekredeble, ĉu? Nu,
pensante, ke la ideo, ke Dio havas sekson, povus esti la kaŭzo
de tiu miriga fenomeno, mi decidis tajpi <em>ĝi</em>. Ve! Sama rifuzo
de miaj movnervoj: kiom ajn mi penis, la fingro ne sukcesis
trafi la ĝustan klavon.</p>

<p>Tiam revenis al mia memoro la anekdoto pri la pastro, kiu,
psike ege skuita, tremante diras al kolego: "Imagu! Mi ĵus
vidis Dion!" – "Ha jes, ĉu vere?" diras la kolego, "kiel li as<!--
-->pektas?" Kaj la respondo falas, peza kiel plumbo: "Ŝi estas
nigra!"</p>

<!-- paĝo 172 -->

<p>Mi do provis tajpi <em>ŝi</em>. Ne pli prosperis al mi. La movnervoj ree
strikis. Konsternite, mi longe meditis pri tiu stranga okazaĵo.
Solvoj kiel <em>ŝli</em>, <em>liŝi</em>, <em>li/ŝi</em> aŭ <em>ri</em>, kiujn kelkaj proponis kiel
pronomon ampleksantan ambaŭ seksojn, ne plaĉis al mi, ĉar
ne tiel parolis la paciento, kies aventurojn en "alia dimensio"
mi surbendigis. Mi tamen eksperimente provis ilin, sed same
vane: la paralizeto tuj rekaptis miajn fingrojn.</p>

<p>Restis nur unu solvo: uzi la saman strangan pronomon, kiun
la paciento konstante uzis dum sia raportado. Kiam mi tion
provis, la fingroj – kia senpeziĝo! – funkciis kun ŝatata re<!--
-->trovita normaleco. Sed nur tiam. Ĉar gravis por mi, ke ĉi tiu
verko aperu, mi do decidis alpreni la pronomom uzatan de la
viro, kiu asertas, ke li regule rendevuas kun la eternulo: la
pronomon <em>di</em>.</p>

<p>"Sed kio pri la adjektiva formo?" vi verŝajne demandas. Pra<!--
-->ve. La vorto <em>dia</em> jam ekzistas, kun la senco 'rilata al Dio', 'de
Dio'. Ĉu eblas uzi ĝin posed-adjektive? Nu, en la rakontoj de
la paciento, tio neniam kaŭzis problemon. Efektive, se oni
diras, ekzemple, <em>dia volo</em> en la senco 'ties volo' temas ja pri la
sama afero, ĉar tiukaze <em>ties</em> signifus simple 'de tiu, pri kiu oni
ĵus parolis', t.e. 'de Dio', alivorte <em>dia</em>.</p>

<p>Mi esperas, ke la leganto bonvole indulgos tiun devojiĝon de
la klasika, tradicia Esperanto, kiun mi ege ŝatas, kaj kiun mi
preferus uzi. Mi ne povis elekti. Aŭ mi uzis la pronomon <em>di</em>,
aŭ la transskribado de la bendoj ne povis okazi. Mi elektis la
unuan eblon. Komence kun kulpa, malkomforta sento. Poste
pli libere. Mi ja repensis pri mia ĉina Biblio. En ĝi, ĉiufoje,
kiam temas pri Dio, la pronomo <em>ta</em> ('li' aŭ 'ŝi' en la ĉina) estas
skribita per speciala ideogramo, kiu estas la sama kiel la
<!-- paĝo 173 -->
normala pronomo, krom per la fakto, ke en ĝi la maldekstra
parto – la t.n. klasifikilo – anstataŭ esti la signo por "homo"
estas la signo por "spirito". Alivorte, ekzistas almenaŭ unu
lingvo, kiu havas apartan pronomon por Dio. Kial do ne Es<!--
-->peranto?</p>

<p>Ĉar mi volis prezenti al la publiko tute aŭtentan dokumen<!--
-->ton, mi konservis en la partoj, kie mi parolas, la pronomon de
mi uzatan: <em>ĝi</em>. Mi ne povis sekvi la strangan sistemon de mia
paciento, kaj uzi senseksan pronomon ŝajnis al mi prefer<!--
-->inde. Kiam mi transskribis ion de mi diritan, forestis la stran<!--
-->ga fingra paralizo, kiun ajn pronomon mi uzis.</p>

<p>Mi esperas, kara leganto, ke vi alkutimiĝis al tiu stranga nova
pronomo same rapide kiel mi, dum mi aŭskultis mian paci<!--
-->enton-amikon.<a href="#p3" name="r3"><sup>3</sup></a></p>
</div>

<hr/>

<p><a name="p1" href="#r1"><sup>1</sup></a> Ĉi tiun pronomon, ĝis nun ne apartenantan al la lingvo Esperanto, la paciento uzis
ĉiufoje, kiam li referencis al Dio. Kiam la surbendigaĵoj estis tajpataj, io tre stranga
okazis al la tajpanto, kiu provis korekti lin uzante, anstataŭ tiu stranga pronomo, pro<!--
-->nomon lingve kutiman. Pri tiu mistera okazaĵo vidu "Aldonaĵon: Konfeso de la sur<!--
-->bendiginto", sur paĝo 171.</p>

<p><a name="p2" href="#r2"><sup>2</sup></a> La difino de tiu vorto en PIV estas tro redukta kaj ne aplikiĝas ĉi tie. En medicino kaj
psikologio, la vorto <em>tranco</em> estas uzata por signi la apartan konscistaton, kiu karakterizas
hipnoton, kaj ĝi neniel aludas al okupado de la korpo fare de alipersona senkorpigita
animo, kiel en spiritismo.</p>

<p><a name="p3" href="#r3"><sup>3</sup></a> Ĉi tiu "aldonaĵo" ne retroviĝas en la franca eldono de la verko, simple ĉar en la franca
ĝi lingve ne eblus. Esperanto tiurilate estas pli kontentiga lingvo.</p>

<hr/>

<!-- Dorso -->

<div class="dorso">
<p>Paciento priskribas al psikoterapiisto
ripetatajn vojaĝojn en alian universon, kie li
malkovras spiritajn estulojn kaj vivon por
terano eksterordinaran. Fascinita de tiuj
rakontoj, la psikfakulo decidas fari pri ili
sciencan esploron. Tiel estiĝas dialogo inter
viro kun neordinaraj mistikaj travivaĵoj
sentataj kiel realaj kaj materiisma specialisto
provanta kompreni mondon, kiu, por li, povas
esti nur mensa kaj halucina.</p>
</div>

</body>
</html>
